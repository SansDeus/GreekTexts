ΥΠΕΡ ΤΩΝ ΠΟΛΕΜΩΝ ΛΟΓΟΣ ΤΕΤΑΡΤΟΣ 
Γελίμερ δέ, ἐπεὶ Βανδίλους ἅπαντας ἐς ταὐτὸ
εἶδεν ἀγηγερμένους, ἐπῆγεν ἐς Καρχηδόνα τ̣̣̔̓
στράτευμα.  
γενόμενοί τε αὐτῆς ἄγχιστα τόν τ̣̣̔̓
ὀχετὸν ἀξιοθέατον ὄντα διεῖλον, ὃς ἐς τὴν πόλἱ̣̣̓
ἐσῆγε τὸ ὕδωρ, καὶ χρόνον τινὰ ἐνστρατοπεδευσἅ̣̣̓
μενοι ὑπεχώρησαν, ὡς οὐδεὶς σφίσιν ἐπεξῄει τὧ̣̣̓
πολεμίων.  
περιιόντες δὲ τὰ ἐκείνῃ χωρία τἅ̣̣̓
τε ὁδοὺς ἐν φυλακῇ ἐποιοῦντο καὶ Καρχηδόν̣̣̔̓
πολιορκεῖν ταύτῃ ᾤοντο, οὐ μὴν οὔτε ἐληίζοντ̣̣̔̓
οὐδὲν οὔτε τὴν γῆν ἐδῄουν, ἀλλ̓ ὡς οἰκείας μετἑ̣̣̓
ποιοῦντο.  
ἅμα δὲ καὶ προδοσίαν τινὰ ἔσεσθἁ̣̣̓
σφίσιν ἐν ἐλπίδι εἶχον Καρχηδονίων τε αὐτῶν
καὶ Ῥωμαίων στρατιωτῶν ὅσοις ἡ τοῦ Ἀρείὁ̣̣̓
δόξα ἤσκητο.  
πέμψαντες δὲ καὶ ἐς τῶν Οὔννων
τοὺς ἄρχοντας, καὶ πολλὰ ἔσεσθαι αὐτοῖς ἀγαθ̣̣̔̓
πρὸς Βανδίλων ὑποσχόμενοι, ἐδέοντο φίλους τ̣̣̔̓
καὶ ξυμμάχους γενέσθαι σφίσιν.  
οἱ δὲ οὐδ̣̣̔̓
πρότερον εὐνοϊκῶς ἐς τὰ Ῥωμαίων πράγματ̣̣̔̓
ἔχοντες ἅτε οὐδὲ ξύμμαχοι αὐτοῖς ἑκούσιοι ἥκοντἑ̣̣̓
῾ἔφασκον γὰρ τὸν Ῥωμαίων στρατηγὸν Πέτρον
ὀμωμοκότα τε καὶ τὰ ὀμωμοσμένα ἠλογηκότ̣̣̔̓
οὕτω δὴ σφᾶς ἀπαγαγεῖν ἐς τὸ Βυζάντιον̓, λόγους
τε τοὺς Βανδίλων ἐνεδέχοντο καὶ ὡμολόγουν,
ἐπειδὰν ἐν αὐτῷ τῷ ἔργῳ γένωνται, ξὺν αὐτοῖς
ἐπὶ τὸ Ῥωμαίων στράτευμα τρέψεσθαι.  
ταῦτα
δὲ ἅπαντα Βελισάριος ἐν ὑποψίᾳ ἔχων ῾ἠκηκόει
γὰρ πρὸς τῶν αὐτομόλων, ἅμα δὲ καὶ ὁ περίβολος
οὔπω ἐτετέλεστο ἅπας᾿ ἐξιτητὰ μὲν σφίσιν ἐπὶ
τοὺς πολεμίους ἐν τῷ παρόντι οὐκ ᾤετο εἶναι, τὰ
δὲ ἔνδον ὡς ἄριστα ἐξηρτύετο.  
καὶ Καρχηδόνιον
μέν τινα, ὄνομα Λαῦρον, ἐπὶ προδοσίᾳ τε ἡλωκότα
καὶ πρὸς τοῦ οἰκείου γραμματέως ἐληλεγμένον
ἀνεσκολόπισεν ἐν λόφῳ τινὶ πρὸ τῆς πόλεως, καὶ
ἀπ̓ αὐτοῦ ἐς δέος τι ἄμαχον οἱ ἄλλοι καταστάντες
τῆς ἐς τὴν προδοσίαν πείρας ἀπέσχοντο.  
τοὺς δὲ
Μασσαγέτας δώροις τε καὶ τραπέζῃ καὶ τῇ ἄλλῃ
θωπείᾳ μετιὼν ἡμέρᾳ ἑκάστῃ ἐξενεγκεῖν εἰς αὐτὸν
ἔπεισεν ὅσα αὐτοῖς ὁ Γελίμερ ὑποσχόμενος εἴη,
ἐφ̓ ᾧ ἐν τῇ ξυμβολῇ κακοὶ γένωνται. ἔφασκον
δὲ οἱ βάρβαροι οὗτοι οὐδεμίαν σφίσι προθυμίαν
ἐς τὸ μάχεσθαι εἶναι: δεδιέναι γὰρ μὴ Βανδίλων
ἡσσημένων οὐκ ἀποπέμψονται Ῥωμαῖοι σφᾶς ἐς
τὰ πάτρια ἤθη, ἀλλ̓ αὐτοῦ ἀναγκάζοιντο ἐν
Λιβύῃ γηράσκοντες θνήσκειν: καὶ μὴν καὶ περὶ
τῇ λείᾳ, μὴ ἀφαιρεθῶσιν αὐτήν, ἐν φροντίδι εἶναι.
τότε δὴ οὖν αὐτοῖς Βελισάριος πιστὰ ἔδωκεν ὡς,
ἢν κατὰ κράτος Βανδίλοι ἡσσηθεῖεν, αὐτίκα δὴ
μάλα ἐς τὰ οἰκεῖα ξὺν πᾶσι λαφύροις σταλήσονται,
οὕτω τε αὐτοὺς ὅρκοις καταλαμβάνει ἦ
μὴν πάσῃ προθυμίᾳ ξυνδιενεγκεῖν σφίσι τὸν πόλεμον.
Ἐπειδή τε ἅπαντά οἱ ὡς ἄριστα παρεσκεύαστο
καὶ ὁ περίβολος ἤδη ἀπείργαστο, ξυγκαλέσας
ἅπαν τὸ στράτευμα ἔλεξε τοιάδε:  
Παραίνεσιν
μέν, ἄνδρες Ῥωμαῖοι, οὐκ οἶδα ὅτι δεῖ ποιεῖσθαι
πρὸς ὑμᾶς, οἵ γε οὕτω τοὺς πολεμίους ἔναγχος
νενικήκατε ὥστε Καρχηδών τε ἥδε καὶ Λιβύη
ξύμπασα κτῆμα τῆς ὑμετέρας ἀρετῆς ἐστι, καὶ
δἰ αὐτὸ ξυμβουλῆς οὐδεμιᾶς ὑμῖν ἐς εὐτολμίαν
ὁρμώσης δεήσει. τῶν γὰρ νενικηκότων ἥκιστα
ἐλασσοῦσθαι φιλοῦσιν αἱ γνῶμαι.  
ἐκεῖνο δὲ
μόνον ὑπομνῆσαι ὑμᾶς οὐκ ἀπὸ καιροῦ οἴομαι
εἶναι, ὡς, ἢν ὁμοίως ὑμῖν αὐτοῖς ἐν τῷ παρόντι
ἀνδραγαθίζοισθε, αὐτίκα δὴ μάλα τὸ πέρας ἕξει
τοῖς μὲν Βανδίλοις τὰ τῆς ἐλπίδος, ὑμῖν δὲ ἡ
μάχη.  
ὥστε ὑμᾶς ὡς προθυμότατα εἰκὸς ἐς ξυμβολὴν
τήνδε καθίστασθαι. ἡδὺς γὰρ ἀεὶ τοῖς
ἀνθρώποις ἀπολήγων τε καὶ εἰς καταστροφὴν
βαδίζων ὁ πόνος. τὸν μὲν οὖν τῶν Βανδίλων
ὅμιλον ὑμῶν διαλογιζέσθω μηδείς.  
οὐ γὰρ ἀνθρώπων
πλήθει οὐδὲ σωμάτων μέτρῳ, ἀλλὰ
ψυχῶν ἀρετῇ φιλεῖ ὁ πόλεμος διακρίνεσθαι.
εἰσίτω δὲ ὑμᾶς τὸ πάντων ἰσχυρότατον τῶν ἐν
ἀνθρώποις, ἡ ἐπὶ τοῖς πρασσομένοις αἰδώς.
αἰσχύνη γὰρ τοῖς γε νοῦν ἔχουσι τὸ σφῶν αὐτῶν
ἡσσᾶσθαι καὶ τῆς οἰκείας ἀρετῆς ἐλάσσους
ὀφθῆναι. τοὺς γὰρ πολεμίους εὖ οἶδα ὅτι ὀρρωδία
τε καὶ κακῶν μνήμη περιλαβοῦσαι ἀναγκάζουσι
κακίους γενέσθαι, ἡ μὲν τοῖς φθάσασι δεδιττομένη,
ἡ δὲ ἀνασοβοῦσα τὴν τοῦ κατορθώσειν ἐλπίδα.
τύχη γὰρ εὐθὺς μοχθηρὰ ὀφθεῖσα δουλοῖ τῶν
αὐτῇ περιπεπτωκότων τὸ φρόνημα. ὡς δὲ νῦν
ἡμῖν ἢ πρότερον ὑπὲρ μειζόνων ὁ ἀγών ἐστιν
ἐγὼ δηλώσω.  
ἐν μὲν γὰρ τῇ προτέρᾳ μάχῃ τῶν
πραγμάτων ἡμῖν οὐκ εὖ προϊόντων ἐν τῷ μὴ τὴν
ἀλλοτρίαν λαβεῖν ὁ κίνδυνος ἦν, νῦν δέ, ἢν μὴ
τῶν ἀγώνων κρατήσωμεν, τὴν ἡμετέραν ἀποβαλοῦμεν.
ὅσῳ τοίνυν τὸ κεκτῆσθαι μηδὲν τοῦ
τῶν ὑπαρχόντων ἐστερῆσθαι κουφότερον, τοσούτῳ
νῦν μᾶλλον ἢ πρότερον ἐν τοῖς ἀναγκαιοτάτοις ῾̣̣̓
φόβος.  
καίτοι πρότερον τῶν πεζῶν ἡμῖν ἀπολελειμμένων
τὴν νίκην ἀνελέσθαι τετύχηκε, νῦν δὲ
ἵλεῴ τε τῷ θεῷ καὶ τῷ παντὶ στρατῷ ἐς τὴν
ξυμβολὴν καθιστάμενος κρατήσειν τοῦ στρατοπέδου
τῶν πολεμίων αὐτοῖς ἀνδράσιν ἐλπίδα ἔχω.
πρόχειρον οὖν ἔχοντες τὸ τοῦ πολέμου πέρας μή
τινι ὀλιγωρίᾳ ἐς ἄλλον αὐτὸ ἀπόθησθε χρόνον, μὴ
παραδραμόντα τὸν καιρὸν ἐπιζητεῖν ἀναγκάζησθε.
ἀναβαλλομένη γὰρ ἡ τοῦ πολέμου τύχη οὐχ
ὁμοίως τοῖς καθεστῶσι χωρεῖν πέφυκεν, ἄλλως τε
ἢν καὶ γνώμῃ τῶν αὐτὸν διαφερόντων μηκύνηται.
τοῖς γὰρ τὴν ὑπάρχουσαν εὐημερίαν προϊεμένοις
τὸ δαιμόνιον ἀεὶ νεμεσᾶν εἴωθεν. εἰ δέ τις ἐννοεῖ
τοὺς πολεμίους, παῖδάς τε καὶ γυναῖκας καὶ τὰ
τιμιώτατα ὑπὸ ταῖς ἡμετέραις ὁρῶντας χερσί,
τολμήσειν μὲν παρὰ γνώμην, κινδυνεύσειν δὲ
παρὰ τὴν ὑπάρχουσαν αὐτοῖς δύναμιν, οὐκ ὀρθῶς
οἴεται.  
θυμὸς γὰρ ὑπεράγαν ἐν ταῖς ψυχαῖς
ὑπὲρ τῶν τιμιωτάτων φυόμενος τήν τε οὖσαν
ἰσχὺν καθαιρεῖν εἴωθε καὶ τοῖς καθεστῶσιν οὐκ
ἐᾷ χρῆσθαι: ἃ δὴ πάντα λογιζομένους ὑμᾶς πολλῷ
τῷ καταφρονήματι ἐπὶ τοὺς πολεμίους ἰένἁ̣̣̓ προσήκει. 
Τοσαῦτα Βελισάριος παρακελευσάμενος ἱππέἁ̣̣̓
μὲν ἅπαντας, πλὴν πεντακοσίων, ἡμέρᾳ τῇ αὐτ̣̣̔̓
ἔστειλε, τούς τε ὑπασπιστὰς καὶ τὸ σημεῖον, ὃ δ̣̣̔̓
βάνδον καλοῦσι Ῥωμαῖοι, Ἰωάννῃ ἐπιτρέψας τ̣̣̔̓
Ἀρμενίῳ καὶ ἀκροβολίσασθαι ἐπιστείλας, ἠ̣̣̔̀̓
καιρὸς γένηται.  
αὐτὸς δὲ τῇ ὑστεραίᾳ ξὺν τ̣̣̔̓
πεζῷ στρατῷ καὶ τοῖς πεντακοσίοις ἱππεῦσἱ̣̣̓
εἵπετο.  
τοῖς δὲ Μασσαγέταις, βουλευσαμένὁ̣̣̓
ἐν σφίσιν αὐτοῖς, ἔδοξεν, ὅπως δὴ εὐσυνθετεἷ̣̣̓
πρός τε Γελίμερα καὶ Βελισάριον δόξωσι, μήτ̣̣̔̓
μάχης ὑπὲρ Ῥωμαίων ἄρξαι μήτε πρὸ τοῦ ἔργὁ̣̣̓
ἐς Βανδίλους ἰέναι, ἀλλ̓ ἐπειδὰν ὁποτέρας στρἁ̣̣̓
τιᾶς τὰ πράγματα πονηρὰ εἴη, τηνικαῦτα ξὺ
τοῖς νικῶσι τὴν δίωξιν ἐπὶ τοὺς ἡσσωμένου
ποιήσασθαι. ταῦτα μὲν οὖν τοῖς βαρβάροἱ̣̣̓
ἐδέδοκτο τῇδε.  
ὁ δὲ Ῥωμαίων στρατὸς κατέλαβ̣̣̔̓
τοὺς Βανδίλους ἐν Τρικαμάρῳ στρατοπεδεύσαν̣̣̔̓
τας, τεσσαράκοντα καὶ ἑκατὸν σταδίους Καρχἡ̣̣̓
δόνος ἀπέχοντι.  
ἔνθα δὴ μακράν που ἀπ̓ ἀλλἥ̣̣̓
λων ηὐλίσαντο ἑκάτεροι. ἐπειδὴ δὲ πόρρω ἦ
τῶν νυκτῶν, τέρας ἐν τῷ Ῥωμαίων στρατοπέδῳ
ἐγεγόνει τοιόνδε.  
τῶν δοράτων αὐτοῖς τὰ ἄκῥ̣̣̓
πυρὶ πολλῷ κατελάμπετο καὶ αὐτῶν αἱ αἰχμ̣̣̔̓
καίεσθαι ἐπὶ πλεῖστον σφίσιν ἐδόκουν. τοῦτο ὁ̣̣̓
πολλοῖς μὲν φανερὸν γέγονεν, ὀλίγους δὲ τοὺ
θεασαμένους κατέπληξεν, οὐκ εἰδότας ὅπη ἐκβ̣̣̔̓
σεται.  
ξυνέπεσε δὲ Ῥωμαίοις τοῦτο καὶ αὖθι
ἐν Ἰταλίᾳ χρόνῳ πολλῷ ὕστερον. ὅτε δὴ αὐτ̣̣̔̓
καὶ νίκης ξύμβολον ἅτε πείρᾳ εἰδότες ἐπίστευὁ̣̣̓
εἶναι. τότε δέ, ὥσπερ εἴρηται, ἐπεὶ πρῶτον ἐγἑ̣̣̓
γόνει, κατεπλάγησάν τε καὶ ξὺν δέει πολλ̣̣̔̓ ἐνυκτέρευσαν.
Τῇ δὲ ὑστεραίᾳ Γελίμερ Βανδίλους ἐκέλευ
παῖδάς τε καὶ γυναῖκας καὶ πάντα χρήματα ἐ̣̣̔̓
μέσῳ καταθέσθαι τῷ χαρακώματι, καίπερ ὀχὕ̣̣̓
ρωμα οὐδὲν ἔχοντι, καὶ ξυγκαλέσας ἅπαντας ἔλεξ̣̣̔̓
τοιάδε:  
Οὐχ ὑπὲρ δόξης ἡμῖν, ἄνδρες Βανδίλὁ̣̣̓
οὐδὲ ἀρχῆς στερήσεως μόνον ὁ ἀγών ἐστιν, ὥστ̣̣̔̓
κἂν ἐθελοκακήσασι καὶ ταῦτα προεμένοις δυνατὃ̣̣̓
εἶναι βιοῦν, οἴκοι τε καθημένοις καὶ τὰ ἡμέτεῥ̣̣̓
αὐτῶν ἔχουσιν:  
ἀλλ̓ ὁρᾶτε δήπουθεν ὡς ἐς τοῦτ̣̣̔̓
ἡμῖν περιέστηκε τύχης τὰ πράγματα ὥστε, ἢν
μὴ τῶν πολεμίων κρατήσωμεν, τελευτῶντες μἓ̣̣̓
κυρίους αὐτοὺς καταλείψομεν παίδων τῶνδε κἁ̣̣̓
γυναικῶν καὶ χώρας καὶ πάντων χρημάτων
περιοῦσι δὲ ἡμῖν προσέσται τὸ δούλοις τε εἶνἁ̣̣̓
καὶ ταῦτα ἐπιδεῖν ἅπαντα:  
ἢν δέ γε περιεσώμεθ̣̣̔̓
τῷ πολέμῳ τῶν δυσμενῶν, καὶ ζῶντες ἐν πᾶσιν
ἀγαθοῖς βιοτεύσομεν καὶ μετὰ τὴν εὐπρεπῆ τὁ̣̣̓
βίου καταστροφὴν παισὶ μὲν καὶ γυναιξὶ τὰ τἧ̣̣̓
εὐδαιμονίας ἀπολελείψεται, τῷ δὲ τῶν Βανδίλὡ̣̣̓
ὀνόματι τὸ περιεῖναί τε καὶ τὴν ἀρχὴν διασὥ̣̣̓
σασθαι.  
εἰ γάρ τισι καὶ ἄλλοις πώποτε ὑπἓ̣̣̓
τῶν ὅλων τετύχηκεν ἀγωνίζεσθαι, καὶ αὐτοὶ νὗ̣̣̓
μάλιστα πάντων γινώσκομεν ὡς τὰς ὑπὲρ ἁπάν̣̣̔̓
των ἐλπίδας ἐφ̓ ἡμῖν αὐτοῖς φέροντες ἐς τἣ̣̣̓
παράταξιν καθιστάμεθα.  
οὐκ ἐπὶ τοῖς σώμας῾̣̣̓
τοίνυν τοῖς ἡμετέροις ὁ φόβος οὐδ̓ ἐπὶ τ̣̣̔̓
θνήσκειν ὁ κίνδυνος, ἀλλ̓ ὥστε μὴ τῶν πολεμίὡ̣̣̓
ἡσσῆσθαι. τῆς γὰρ νίκης ἀπολελειμμένοις τ̣̣̔̓
τεθνάναι ξυνοίσει.  
ὅτε τοίνυν ταῦτα οὕτως ἔχἑ̣̣̓
μαλακιζέσθω Βανδίλων μηδείς, ἀλλὰ τῷ μἓ̣̣̓
φρονήματι προϊέσθω τὸ σῶμα, αἰσχύνῃ δὲ τῶ
μετὰ τὴν ἧτταν κακῶν ζηλούτω τὴν τοῦ βίὁ̣̣̓
καταστροφήν.  
τῷ γὰρ τὰ αἰσχρὰ αἰσχυνομέν̣̣̔̓
πάρεστιν ἀεὶ τὸ μὴ δεδιέναι τὸν κίνδυνον. μάχη
δὲ τῆς πρότερον γεγενημένης μηδεμία ὑμᾶς εἰσίτ̣̣̔̓
μνήμη.  
οὐ γὰρ κακίᾳ ἡμετέρᾳ ἡσσήθημεν, ἀλλ̣̣̔̓
τύχης ἐναντιώμασι προσεπταικότες ἐσφάλημεν
ταύτης δὲ τὸ ῥεῦμα οὐκ ἀεὶ κατὰ ταὐτὰ φέρεσθ̣̣̔̓
πέφυκεν, ἀλλ̓ ἐν ἡμέρᾳ ἑκάστῃ ὡς τὰ πολλ̣̣̔̓
μεταπίπτειν φιλεῖ.  
τῷ δὲ ἀνδρείῳ τοὺς πολἑ̣̣̓
μίους ὑπεραίρειν αὐχοῦμεν καὶ πλήθει παρὰ πολ̣̣̔̓
ὑπερβάλλεσθαι:  
μέτρῳ γὰρ αὐτῶν περιεῖναι οὐ̣̣̔̓
ἧσσον ἢ δεκαπλασίῳ οἰόμεθα. καὶ τί προσθής῾̣̣̓
πολλά τε καὶ μεγάλα εἶναι τὰ νῦν μάλιστα ἡμἇ̣̣̓
ἐς ἀρετὴν ὁρμῶντα, τήν τε τῶν προγόνων δόξα
καὶ τὴν παραδοθεῖσαν ἡμῖν ὑπ̓ ἐκείνων ἀρχήν
ἡ μὲν γὰρ ἐφ̓ ἡμῖν τῷ ἀνομοίῳ τοῦ ξυγγενοῦ
ἐγκαλύπτεται, ἡ δὲ ὡς ἀναξίους ἡμᾶς ἀποφυγεἷ̣̣̓
ἰσχυρίζεται.  
καὶ σιωπῶ τούτων τῶν γυναίὡ̣̣̓
τὰς οἰμωγὰς καὶ τῶν παίδων τῶν ἡμετέρων τ̣̣̔̓
δάκρυα, οἷς νῦν, ὡς ὁρᾶτε, περιαλγήσας μηκῦναι
τὸν λόγον οὐ δύναμαι.  
ἀλλ̓ ἐκεῖνο μόνον εἰπὼν
παύσομαι, ὡς ἐπάνοδος ἡμῖν εἰς τὰ φίλτατα
ταῦτα οὐκ ἔσται μὴ τῶν πολεμίων κρατήσασιν.
ὧν ἐνθυμηθέντες ἄνδρες τε ἀγαθοὶ γίγνεσθε καὶ
μὴ καταισχύνητε τὴν Γιζερίχου δόξαν. 
Τοσαῦτα εἰπὼν Γελίμερ Τζάζωνα τὸν ἀδελφὸν
ἐκέλευσε Βανδίλοις τοῖς μετ̓ αὐτοῦ ἐκ Σαρδοῦς
ἥκουσι παραίνεσιν ἰδίᾳ ποιεῖσθαι.  
ὁ δὲ αὐτοὺς
ξυναγείρας μικρὸν ἄποθεν τοῦ στρατοπέδου ἔλεξε
τοιάδε:  Βανδίλοις μὲν ἅπασιν, ἄνδρες συστρατιῶται,
ὑπὲρ τούτων ὁ ἀγών ἐστιν ὧν δὴ ἀρτίως
λέγοντος τοῦ βασιλέως ἠκούσατε, ὑμῖν δὲ πρὸς
τοῖς ἄλλοις ἅπασι καὶ πρὸς ὑμᾶς αὐτοὺς ἁμιλλᾶσθαι
ξυμβαίνει.  
νενικήκατε γὰρ ἔναγχος ὑπὲρ
τῆς ἡγεμονίας ἀγωνιζόμενοι καὶ τὴν νῆσον ἀνεκτήσασθε
τῇ Βανδίλων ἀρχῇ: ὑμᾶς οὖν μείζω
ποιεῖσθαι εἰκὸς τῆς ἀρετῆς τὴν ἐπίδειξιν.  
οἷς γὰρ
ὑπὲρ τῶν μεγίστων ὁ κίνδυνος, μεγίστην εἶναι καὶ
τὴν ἐς τὸ πολεμεῖν προθυμίαν ἀνάγκη. οἱ μὲν
γὰρ ὑπὲρ τῆς ἡγεμονίας ἀγωνιζόμενοι ἡσσηθέντες,
ἂν οὕτω τύχῃ, οὐκ ἐν τοῖς ἀναγκαιοτάτοις ἐσφάλησαν:
οἷς δὲ ὑπὲρ τῶν ὅλων ἡ μάχη, πάντως ὁ
βίος πρὸς τὸ τοῦ πολέμου ῥυθμίζεται πέρας.
ἄλλως τε, ἢν μὲν ἄνδρες ἀγαθοὶ ἐν τῷ παρόντι
γένησθε, βεβαιοῦτε ὑμῖν αὐτοῖς ἀρετῆς ἔργον τὴν
τοῦ τυράννου Γώδα γεγονέναι καθαίρεσιν: μαλακισθέντες
δὲ νῦν καὶ τῆς ἐπ̓ ἐκείνοις εὐδοξίας
ὡς οὐδὲν προσηκούσης στερήσεσθε.  
καίτοι
καὶ ἄλλως ὑμᾶς γε εἰκὸς τῶν λοιπῶν Βανδίλων
ἐν ταύτῃ πλεονεκτεῖν τῇ μάχῃ.  
τοὺς μὲν γὰρ
σφαλέντας ἡ προλαβοῦσα τύχη ἐκπλήσσει, οἱ δὲ
οὐδὲν ἐπταικότες μετ̓ ἀκραιφνοῦς τοῦ θάρσους ἐς
τὸν ἀγῶνα καθίστανται.  
κἀκεῖνο δὲ οἶμαι οὐκ
ἀπὸ τρόπου εἰρήσεται, ὡς ἢν τῶν πολεμίων
κρατήσωμεν, τὸ πλεῖστον τῆς νίκης ὑμεῖς ἀναδήσεσθε μέρος, σωτῆράς τε ὑμᾶς ἅπαντες τοῦ τῶν
Βανδίλων καλέσουσιν ἔθνους.  
οἱ γὰρ σὺν τοῖς
πρότερον ἠτυχηκόσιν εὐδοκιμοῦντες εἰκότως αὐτοὶ
τὴν ἀμείνω σφετερίζονται τύχην.  
ταῦτα τοίνυν
ἅπαντα λογιζομένους ὑμᾶς φημι χρῆναι παῖδάς
τε καὶ γυναῖκας ἀπολοφυρομένους κελεύειν θαρσεῖν
τε ἤδη καὶ τὸν θεὸν ἐς ξυμμαχίαν παρακαλεῖν,
καὶ θυμῷ μὲν ἐπὶ τοὺς πολεμίους ἰέναι
τοῖς δὲ ὁμοφύλοις ἐς ταύτην ἡγεῖσθαι τὴν μάχην. 
Τοσαῦτα Γελίμερ τε καὶ Τζάζων παραινέσαντες
ἐξῆγον τοὺς Βανδίλους, καὶ ἀμφὶ τὸν τοῦ ἀρίστου
καιρόν, οὐ προσδεχομένων Ῥωμαίων, ἀλλ̓ ἄριστον
σφίσι παρασκευαζόντων, παρῆσαν καὶ παρὰ
τὰς τοῦ ποταμοῦ ὄχθας ὡς ἐς μάχην ἐτάξαντο.
ἔστι δὲ ποταμὸς ὁ ταύτῃ ῥέων ἀένναος μέν, οὕτω
δὲ τὸ ῥεῦμα βραχὺς ὥστε οὐδὲ ὀνόματος ἰδίου
πρὸς τῶν ἐπιχωρίων μεταλαγχάνει, ἀλλ̓ ἐν
ῥύακος μοίρᾳ ὠνόμασται.  
τούτου δὴ τοῦ ποταμοῦ
Ῥωμαῖοι ἐς τὴν ἑτέραν ὄχθην ὡς ἐκ τῶν
παρόντων παρασκευασάμενοι ἧκον καὶ ἐτάξαντο
ὧδε.  
κέρας μὲν τὸ ἀριστερὸν Μαρτῖνός τε κὶ
Βαλεριανὸς καὶ Ἰωάννης καὶ Κυπριανός τε κἁ̣̣̓
Αλθίας καὶ Μάρκελλος εἶχον καὶ ὅσοι ἄλλὁ̣̣̓
φοιδεράτων ἄρχοντες ἦσαν, τὸ δὲ δὴ δεξιὸν Πάππος
τε καὶ Βαρβᾶτος καὶ Ἀϊγὰν καὶ ὅσοι τῶν
ἱππικῶν καταλόγων ἦρχον.  
κατὰ δὲ τὸ μέσον
Ἰωάννης ἐτάσσετο, τούς τε ὑπασπιστὰς καὶ
δορυφόρους Βελισαρίου καὶ σημεῖον τὸ στρατηγικὸν
ἐπαγόμενος.  
οὗ δὴ καὶ Βελισάριος εἰς καιρὸν
ξὺν τοῖς πεντακοσίοις ἱππεῦσιν ἀφίκετο, τοὺς
πεζοὺς ὄπισθεν βάδην προσιόντας ἀπολιπών
οἱ γὰρ Οὖννοι ἅπαντες ἐν ἄλλῃ ἐτάξαντο χώρᾳ
εἰθισμένον μὲν σφίσι καὶ πρότερον ἥκιστα ἐπιμίγνυσθαι
τῷ Ῥωμαίων στρατῷ, τότε δὲ καὶ ἐν
νῷ ἃ προδεδήλωται ἔχουσιν οὐκ ἦν βουλομένοἱ̣̣̓
ξὺν τῇ ἄλλῃ στρατιᾷ τάσσεσθαι. Ῥωμαίοις μἓ̣̣̓
οὖν τὰ τῆς τάξεως ὧδέ πη εἶχε.  
Βανδίλων δ̣̣̔̓
κέρας μὲν ἑκάτερον οἱ χιλίαρχοι εἶχον, ἕκαστός τ̣̣̔̓
ἡγεῖτο τοῦ ἀμφ̓ αὐτὸν λόχου, κατὰ δὲ δὴ τ̣̣̔̓
μέσον Τζάζων ἦν ὁ τοῦ Γελίμερος ἀδελφός, ὄπισθεν
δὲ οἱ Μαυρούσιοι ἐτετάχατο.  
αὐτὸς μέντοι ῾̣̣̓
Γελίμερ πανταχόσε περιιὼν ἐνεκελεύετό τε καὶ ἐ̣̣̔̓
εὐτολμίαν ἐνῆγε. προείρητο δὲ Βανδίλοις ἅπας῾̣̣̓
μήτε δορατίῳ μήτε ἄλλῳ ὁτῳοῦν ὀργάνῳ ἐς ξυμ̣̣̔̓
βολὴν τήνδε, ὅτι μὴ τοῖς ξίφεσι, χρῆσθαι.
Χρόνου δὲ τριβέντος συχνοῦ καὶ μάχης οὐδενὃ̣̣̓
ἄρχοντος Ἰωάννης τῶν ἀμφ̓ αὐτὸν ὀλίγοὑ̣̣̓
ἀπολέξας Βελισαρίου γνώμῃ τόν τε ποταμὃ̣̣̓
διέβη καὶ ἐς τοὺς μέσους ἐσέβαλεν, ἔνθα δὴ ῾̣̣̓
Τζάζων ὠθισμῷ χρησάμενος ἐδίωξεν αὐτούς
καὶ οἱ μὲν φεύγοντες ἐς τὸ σφῶν αὐτῶν στρἁ̣̣̓
τόπεδον ἧκον, οἱ δὲ Βανδίλοι διώκοντες ἄχρι ῾̣̣̓
τόν ποταμὸν ἦλθον, οὐ μέντοι διέβησαν.  
αὖθ̣̣̔̓
δὲ Ἰωάννης πλείους τῶν Βελισαρίου ὑπασπιστὧ̣̣̓
ἐπαγόμενος ἐς τοὺς ἀμφὶ τὸν Τζάζωνα ἐσεπήδης῾̣̣̓
καὶ αὖθις ἐνθένδε ἀποκρουσθεὶς ἐς τὸ Ῥωμαίὡ̣̣̓
στρατόπεδον ἀνεχώρησε.  
τὸ δὲ δὴ τρίτον ξὓ̣̣̓
πᾶσι σχεδὸν τοῖς Βελισαρίου τε δορυφόροις κἁ̣̣̓
ὑπασπισταῖς τὸ στρατηγικὸν σημεῖον λαβὼν̣̣̔̓
τὴν ἐσβολὴν ἐποιήσατο ξὺν βοῇ τε καὶ πατάγ̣̣̔̓
πολλῷ.  
τῶν δὲ βαρβάρων ἀνδρείως τε αὐτοὓ̣̣̓
ὑφισταμένων καὶ μόνοις χρωμένων τοῖς ξίφεσι
γίνεται μὲν καρτερὰ ἡ μάχη, πίπτουσι δ̣̣̔̓
Βανδίλων πολλοί τε καὶ ἄριστοι, καὶ Τζάζων
αὐτὸς ὁ τοῦ Γελίμερος ἀδελφός.  
τότε δὴ ἅπαν
τὸ Ῥωμαίων στράτευμα ἐκινήθη καὶ τὸν ποταμὸν
διαβάντες ἐπὶ τοὺς πολεμίους ἐχώρησαν, ἥ τ̣̣̔̓
τροπὴ ἀρξαμένη ἀπὸ τοῦ μέσου λαμπρὰ ἐγεγόνει:
τοὺς γὰρ κατ̓ αὐτοὺς οὐδενὶ πόνῳ ἐτρέψαντ̣̣̔̓
ἕκαστοι.  
ἃ δὴ ὁρῶντες οἱ Μασσαγέται κατὰ τὰ
σφίσι ξυγκείμενα ξὺν τῷ Ῥωμαίων στρατῷ τὴν
δίωξιν ἐποιήσαντο, οὐκ ἐπὶ πολὺ μέντοι ἡ δίωξις
ἥδε ἐγεγόνει.  
οἵ τε γὰρ Βανδίλοι ἐς τὸ σφέτερον
στρατόπεδον κατὰ τάχος εἰσελθόντες ἡσύχαζον
καὶ οἱ Ῥωμαῖοι, οὐκ ἂν οἰόμενοι ἐν τῷ χαρακώματι
πρὸς αὐτοὺς διαμάχεσθαι οἷοί τε εἶναι,
τούς τε νεκροὺς ὅσοι ἐχρυσοφόρουν ἀπέδυσαν καὶ
ἐς τὸ σφῶν αὐτῶν στρατόπεδον ἀπεχώρησαν
ἀπέθανον δὲ ἐν ταύτῃ τῇ μάχῃ Ῥωμαίων μὲν
ἥσσους ἢ πεντήκοντα, Βανδίλων δὲ ὀκτακόσιὁ̣̣̓ μάλιστα.
Βελισάριος δέ, τῶν πεζῶν οἱ ἀφικομένων ἀμφ̣̣̔̓
δείλην ὀψίαν, ἄρας ὡς εἶχε τάχους παντὶ τῷ
στρατῷ ᾔει ἐπὶ τὸ τῶν Βανδίλων στρατόπεδον.
Γελίμερ δὲ γνοὺς Βελισάριον ξύν τε τοῖς πεζοῖς
καὶ τῷ ἄλλῳ στρατῷ ἐπ̓ αὐτὸν αὐτίκα ἰέναι,
οὐδὲν οὔτε εἰπὼν οὔτε ἐντειλάμενος ἐπί τε τὸν
ἵππον ἀναθρώσκει καὶ τὴν ἐπὶ Νουμίδας φέρουσαν
ἔφευγε.  
καὶ αὐτῷ οἵ τε ξυγγενεῖς καὶ τῶν
οἰκετῶν ὀλίγοι τινὲς εἵποντο καταπεπληγμένοι τε
καὶ τὰ παρόντα ἐν σιγῇ ἔχοντες.  
καὶ χρόνον μέν
τινα ἔλαθε Βανδίλους ἀποδρὰς Γελίμερ, ἐπεὶ δὲ
αὐτόν τε πεφευγέναι ᾔσθοντο ἅπαντες καὶ οἱ
πολέμιοι ἤδη καθεωρῶντο, τότε δὴ οἵ τε ἄνδρες
ἐθορύβουν καὶ τὰ παιδία ἀνέκραγε καὶ αἱ γυναῖκες
ἐκώκυον.  
καὶ οὔτε χρημάτων παρόντων μετεποιοῦντο
οὔτε τῶν φιλτάτων ὀδυρομένων σφίσιν
ἔμελεν, ἀλλ̓ ἕκαστος ἔφευγεν οὐδενὶ κόσμῳ ὅπη
ἐδύνατο.  
ἐπελθόντες δὲ Ῥωμαῖοι τό τε στρατόπεδον
ἀνδρῶν ἔρημον αὐτοῖς χρήμασιν αἱροῦσι καὶ
ἐπιδιώξαντες τὴν νύκτα ὅλην ἄνδρας μὲν ὅσοις
ἐντύχοιεν ἔκτεινον, παῖδας δὲ καὶ γυναῖκας ἐποιοῦντο
ἐν ἀνδραπόδων λόγῳ.  
χρήματα δὲ τοσαῦτα
τὸ πλῆθος ἐν τούτῳ τῷ στρατοπέδῳ εὗρον ὅσα
οὐδεπώποτε ἔν γε χωρίῳ ἑνὶ τετύχηκεν εἶναι.
οἵ τε γὰρ Βανδίλοι ἐκ παλαιοῦ τὴν Ῥωμαίων
ἀρχὴν ληισάμενοι συχνὰ χρήματα ἐς Λιβύην
μετήνεγκαν καὶ τῆς χώρας αὐτοῖς ἀγαθῆς ἐν
τοῖς μάλιστα οὔσης καρποῖς τε τοῖς ἀναγκαιοτάτοις
ἐς ἄγαν εὐθηνούσης, τὰς τῶν χρημάτων
προσόδους ξυνέβη, αἵ γε ἐκ τῶν ἐκείνῃ γινομένων
ἀγαθῶν ἠγείροντο, οὐκ ἐς ἑτέραν τινὰ δαπανᾶσθἁ̣̣̓
χώραν ἐμπορίᾳ τῇ τῶν ἐπιτηδείων, ἀλλ̓ αὐτἃ̣̣̓
ἀεὶ οἱ τὰ χωρία κεκτημένοι προσεποιοῦντο ἐς
πέντε καὶ ἐνενήκοντα ἔτη, ἐς οἷς δὴ Λιβύης ὁ̣̣̓
Βανδίλοι ἦρξαν.  
καὶ ἀπ̓ αὐτοῦ ἐς πάμπολ̣̣̔̓
χρῆμα ὁ πλοῦτος χωρήσας ἐκείνῃ τῇ ἡμέρᾳ ἐς
τῶν Ῥωμαίων τὰς χεῖρας ἐπανῆκεν αὖθις.  
ἡ μὲν
οὖν μάχη καὶ δίωξις ἥδε καὶ τοῦ Βανδίλὡ̣̣̓
στρατοπέδου ἡ ἅλωσις τρισὶ μησὶν ὕστερὁ̣̣̓
γέγονεν ἢ ὁ Ῥωμαίων στρατὸς ἐς Καρχηδόν̣̣̔̓
ἦλθε, μεσοῦντος μάλιστα τοῦ τελευταίου μηνός, ὃ̣̣̓
Δεκέμβριον Ῥωμαῖοι καλοῦσι.
Τότε δὲ κατιδὼν Βελισάριος τὸ Ῥωμαίων στρἅ̣̣̓
τευμα πλημμελῶς τε καὶ ξὺν πολλῇ ἀκοσμἵ̣̣̓
φερόμενον ἤσχαλλε, δειμαίνων τὴν νύκτα ὅλην μ̣̣̔̓
οἱ πολέμιοι, ξυμφρονήσαντές τε καὶ ἐπ̓ αὐτοὺ
ξυνιστάμενοι, τὰ ἀνήκεστα αὐτοὺς δράσωσιν
ὅπερ εἰ γενέσθαι τρόπῳ ὅτῳ δὴ τηνικαῦτ̣̣̔̓
ξυνέπεσεν, οἶμαι ἂν Ῥωμαίων οὐδένα διαφυγόντ̣̣̔̓
ταύτης δὴ τῆς λείας ἀπόνασθαι.  
οἱ γὰρ στρἁ̣̣̓
τιῶται πένητες ἄνθρωποι κομιδῆ ὄντες καὶ χρἡ̣̣̓
μάτων μὲν ἐς ἄγαν μεγάλων, σωμάτων δὲ ὡραίω
τε καὶ ὑπερφυῶς εὐπρεπῶν κύριοι ἐκ τοῦ αἰφνιδίου
γεγενημένοι κατέχειν τὴν διάνοιαν οὐκέτι ἐδύναντο
οὐδὲ κόρον τινὰ τῶν σφίσι παρόντων εὑρεῖν,
ἀλλ̓ οὕτως ἐμέθυον, καταβεβρεγμένοι τοῖς ὑπάρχουσιν
εὐτυχήμασιν, ὥστε αὐτὸς ἕκαστος
ἅπαντα ἄγων ἐς Καρχηδόνα ἀναστρέφειν ἐβούλοντο.
καὶ περιήρχοντο οὐ κατὰ συμμορίας,
ἀλλὰ κατὰ ἕνα ἢ δύο, ὅπη ποτὲ αὐτοὺς ἡ ἐλπὶς
ἄγοι, ἅπαντα κύκλῳ διερευνώμενοι ἔν τε νάπαις
καὶ δυσχωρίαις καὶ εἴ που σπήλαιον παρατύχοι
ἢ ἄλλο ὁτιοῦν ἐς κίνδυνον ἢ ἐνέδραν ἄγον.  
οὐδὲ
γὰρ αὐτοὺς τῶν πολεμίων φόβος οὐδὲ ἡ Βελισαρίου
αἰδὼς ἐσῄει οὐδὲ ἄλλο τῶν πάντων οὐδέν,
ὅτι μὴ ἡ τῶν λαφύρων ἐπιθυμία, ταύτης τε
ὑπερβιαζομένης ἐς ὀλιγωρίαν τῶν ἄλλων πάντων
ἐτράποντο.  
ἃ δὴ ἅπαντα ἐν νῷ ποιούμενος
Βελισάριος ἐν ἀπόρῳ εἶχεν ᾗ τὸ παρὸν θέσθαι.
ἅμα δὲ ἡμέρᾳ ἐπὶ λόφου τινὸς τῆς ὁδοῦ ἀγχοῦ
εἱστήκει, τήν τε οὐκέτι οὖσαν εὐκοσμίαν ἀνακαλούμενος
καὶ πολλὰ πᾶσι στρατιώταις τε ὁμοῦ καὶ
ἄρχουσι λοιδορούμενος.  
τότε δὴ ὅσοις τετύχηκε
πλησίον που εἶναι, καὶ μάλιστα οἱ τῆς Βελισαρίου
οἰκίας ὄντες, τὰ μὲν ὑπάρχοντα σφίσι χρήματά
τε καὶ ἀνδράποδα ξὺν τοῖς ὁμοσκήνοις τε καὶ
ὁμοτραπέζοις ἐς Καρχηδόνα ἔπεμπον, αὐτοὶ δὲ
παρὰ τὸν στρατηγὸν ἰόντες τῶν σφίσι παραγγελλομένων κατήκουον.
Ὁ δὲ Ἰωάννην μὲν τὸν Ἀρμένιον ξὺν διακοσίοις
ἐκέλευε Γελίμερι ἕπεσθαι, καὶ μήτε νύκτα μήτε
ἡμέραν ἀνιέντας διώκειν, ἕως αὐτὸν ζῶντα ἢ
νεκρὸν λάβοιεν.  
ἐς δὲ Καρχηδόνα τοῖς ἐπιτηδείοις
ἐπέστελλε, Βανδίλοις, ὅσοι ἐς τὰ ἀμφὶ τὴν
πόλιν χωρία ἐν ἱεροῖς ἱκέται ἐκάθηντο, πιστὰ
διδοῦσι καὶ τὰ ὅπλα, ὅπως μή τι νεωτερίσωσιν,
ἀφελομένοις ἔς τε τὴν πόλιν ἐσαγαγοῦσιν ἔχειν,
ἄχρι αὐτὸς ἔλθοι. ξὺν δὲ τοῖς λειπομένοις
πανταχόσε περιιὼν τούς τε στρατιώτας σπουδῇ
ἤγειρε καὶ Βανδίλοις τοῖς ἀεὶ ἐν ποσὶ πίστεις ὑπὲρ
σωτηρίας ἐδίδου. οὐ γὰρ ἔτι ἦν Βανδίλων
οὐδένα ὅτι μὴ ἐν τοῖς ἱεροῖς ἱκέτην λαβεῖν.  
ὧν δὴ
τὰ ὅπλα ἀφαιρούμενος, ξὺν στρατιώταις φυλάσσουσιν
ἐς Καρχηδόνα ἔστελλεν, οὐ διδοὺς καιρὸν
σφίσιν ἐπὶ Ῥωμαίους ξυνίστασθαι.  
καὶ ἐπεὶ
ἅπαντά οἱ ὡς ἄριστα εἶχεν, ἐπὶ Γελίμερα καὶ
αὐτὸς ξὺν τῷ πλείονι τοῦ στρατοῦ κατὰ τάχος
ᾔει.  
ὁ δὲ Ἰωάννης ἐς πέντε ἡμέρας τε καὶ νύκτας
τὴν δίωξιν ποιησάμενος οὐ πόρρω ἀπὸ Γελίμερος
ἤδη ἐγεγόνει, ἀλλά οἱ τῇ ὑστεραίᾳ ἔμελλεν ἐς
χεῖρας ἰέναι. ἐπεὶ δὲ οὐκ ἔδει Γελίμερα Ἰωάννῃ
ἁλῶναι, τύχης ἐναντίωμα ξυνηνέχθη τοιόνδε.  
ἐν
τοῖς ξὺν Ἰωάννῃ διώκουσιν Οὐλίαριν τὸν Βελισαρίου
δορυφόρον τετύχηκεν εἶναι.  
ἦν δὲ οὗτος
ἀνὴρ θυμοειδὴς μὲν καὶ πρὸς ἀλκὴν ψυχῆς τε καὶ
σώματος ἱκανῶς πεφυκώς, οὐ λίαν δὲ κατεσπουδασμένος,
ἀλλ̓ οἴνῳ τε καὶ γελοίοις ὡς τὰ πολλὰ
χαίρων.  
οὗτος Οὐλίαριν ἡμέρᾳ τῆς διώξεως ἕκτῃ
οἰνωμένος ἀμφὶ ἡλίου ἀνατολὰς ὄρνιν τινὰ ἐπὶ
δένδρου καθήμενον εἶδε, καὶ τὸ τόξον κατὰ τάχος
ἐντείνας κατὰ τοῦ ὄρνιθος ἠφίει τὸ βέλος.  
καὶ
τοῦ μὲν ὄρνιθος ἀποτυγχάνει, Ἰωάννην δὲ ὄπισθεν
ἐς τὸν αὐχένα οὔτι ἑκουσίως βάλλει.  
ὁ δὲ καιρίαν
τυπεὶς ἐξ ἀνθρώπων χρόνῳ ὀλίγῳ ὕστερον
ἠφανίσθη, πολὺν αὑτοῦ πόθον βασιλεῖ τε
Ἰουστινιανῷ καὶ Βελισαρίῳ τῷ στρατηγῷ καὶ
Ῥωμαίοις ἅπασι καὶ Καρχηδονίοις ἀπολιπών.
ἀνδρίας τε γὰρ καὶ τῆς ἄλλης ἀρετῆς εὖ ἥκων,
πρᾷόν τε τοῖς ἐντυγχάνουσι παρεῖχεν αὑτὸν καὶ
ἐπιεικέστατον οὐδενὸς ἧσσον. Ἰωάννης μὲν οὖν
τὴν πεπρωμένην οὕτως ἀνέπλησεν.  
Οὐλίαρις δὲ
ἐπεὶ ἐν ἑαυτῷ ἐγεγόνει, ἐς κώμην τινὰ πλησίον που
οὖσαν καταφυγὼν ἐν τῷ κατὰ ταύτην ἱερῷ ἱκέτης
ἐκάθητο.  
οἱ δὲ στρατιῶται Γελίμερα διώκειν
οὐκέτι ὥρμηντο, ἀλλ̓ Ἰωάννην μὲν ἕως περιῆν
ἐθεράπευον, ἐπεὶ δὲ ἐκεῖνος ἐτελεύτησε, τά τε
νομιζόμενα ἐς τὴν αὐτοῦ ὁσίαν ἐποίουν καὶ τὸν
πάντα λόγον Βελισαρίῳ δηλώσαντες αὐτοῦ ἔμενον.
ὅς, ἐπειδὴ τάχιστα ἤκουσεν, ἔς τε τὸν Ἰωάννου
τάφον ἀφίκετο καὶ τὸ ἐκείνου πάθος ἀπέκλαιεν.
ἀποκλαύσας δὲ καὶ περιαλγήσας τῇ πάσῃ συμφορᾷ
πολλοῖς τε ἄλλοις καὶ χρημάτων προσόδῳ
τὸν Ἰωάννου τάφον ἐτίμησε.  
δεινὸν μέντοι
Οὐλίαριν οὐδὲν ἔδρασεν, ἐπεὶ οἱ στρατιῶται
Ἰωάννην σφίσιν ἐπισκῆψαι ὅρκοις ἔφασκον
δεινοτάτοις μηδεμίαν ἐς αὐτὸν γενέσθαι τίσιν ἅτε
οὐκ ἐκ προνοίας τὸ μίασμα ἐργασάμενον.
Ταύτῃ μὲν οὖν Γελίμερ διαφεύγει τὸ μὴ ὑπὸ
τοῖς πολεμίοις ἐκείνῃ τῇ ἡμέρᾳ γενέσθαι. Βελισάριος
δὲ αὐτὸν τὸ ἐντεῦθεν ἐδίωκεν, ἐς πόλιν τε
Νουμιδῶν ἐχυράν, ἐπὶ θαλάσσῃ κειμένην, ἀφικόμενος,
δέκα ἡμερῶν ὁδῷ Καρχηδόνος διέχουσαν,
ἣν δὴ Ἱππονερέγιον καλοῦσιν, ἔμαθε Γελίμερα ἐς
Παπούαν τὸ ὄρος ἀναβάντα οὐκέτι ἁλώσιμον
Ῥωμαίοις εἶναι.  
τοῦτο δὲ τὸ ὄρος ἐστὶ μὲν ἐν
τοῖς Νουμιδίας ἐσχάτοις ἀπότομόν τε ἐπὶ
πλεῖστον καὶ δεινῶς ἄβατον ῾πέτραι γὰρ ὑψηλαὶ
ἐς αὐτὸ πανταχόθεν ἀνέχουσἰ, κατῴκηνται δὲ ἐν
αὐτῷ Μαυρούσιοι βάρβαροι, οἳ τῷ Γελίμερι φίλοι
τε καὶ ἐπίκουροι ἦσαν, καὶ πόλις ἀρχαία Μηδεὸς
ὄνομα παρὰ τοῦ ὄρους τὰ ἔσχατα κεῖται.  
ἐνταῦθα
Γελίμερ ξὺν τοῖς ἑπομένοις ἡσύχαζε. Βελισάριος
δὲ ῾οὐδὲ γὰρ τοῦ ὄρους ἀποπειρᾶσθαι ἄλλως τε
καὶ χειμῶνος ὥρᾳ οἷός τε ἦν, ἔτι τέ οἱ τῶν
πραγμάτων ᾐωρημένων Καρχηδόνος ἀπολελεῖφθαι
ἀξύμφορον ἐνόμιζεν εἶναἰ στρατιώτας τε ἀπολεξάμενος
καὶ ἄρχοντα Φάραν τῇ τοῦ ὄρους
προσεδρείᾳ κατέστησεν.  
ἦν δὲ ὁ Φάρας οὗτος
δραστήριός τε καὶ λίαν κατεσπουδασμένος καὶ
ἀρετῆς εὖ ἥκων, καίπερ Ἔρουλος ὢν γένος.
ἄνδρα δὲ Ἔρουλον μὴ ἐς ἀπιστίαν τε καὶ μέθην
ἀνεῖσθαι, ἀλλ̓ ἀρετῆς μεταποιεῖσθαι, χαλεπόν τε
καὶ ἐπαίνου πολλοῦ ἄξιον.  
Φάρας δὲ οὐ μόνος
τῆς εὐκοσμίας ἀντείχετο, ἀλλὰ καὶ Ἐρούλων ὅσοι
αὐτῷ εἵποντο. τοῦτον δὴ τὸν Φάραν ἐς τὸν τοῦ
ὄρους πρόποδα Βελισάριος καθῆσθαι τὴν τοῦ
χειμῶνος ὥραν ἐκέλευε καὶ φυλακὴν ἀκριβῆ ἔχειν,
ὡς μήτε τὸ ὄρος ἀπολιπεῖν Γελίμερι δυνατὰ εἴη
μήτε τι τῶν ἀναγκαίων ἐς αὐτὸ ἐσκομίζεσθαι.
καὶ Φάρας μὲν κατὰ ταῦτα ἐποίει. Βελισάριος
δὲ Βανδίλους ὅσοι ἐς Ἱππονερέγιον πρὸς τοῖς
ἱεροῖς ἱκέται ἐκάθηντο, πολλοί τε καὶ ἄριστοι,
ἀνέστησέ τε πιστὰ λαβόντας καὶ ἐς Καρχηδόνα
ξὺν φυλακῇ ἔπεμψεν. ἐνταῦθα δὲ αὐτῷ καί τι
τοιόνδε ξυμπεσεῖν ἔτυχεν.
Ἐν τῇ Γελίμερος οἰκίᾳ γραμματεὺς ἦν τις
Βονιφάτιος Λίβυς, ἐκ Βυζακίου ὁρμώμενος, πιστὸς
τῷ Γελίμερι ἐς τὰ μάλιστα.  
τοῦτον δὴ τὸν
Βονιφάτιον Γελίμερ κατ̓ ἀρχὰς τοῦδε τοῦ πολέμου
ἐς ναῦν ἐμβιβάσας ἄριστα πλέουσαν, ἐν ταύτῃ
τε ἅπαντα τὸν βασιλικὸν πλοῦτον ἐνθέμενος
ἐκέλευεν ἐς τὸν τοῦ Ἱππονερεγίου λιμένα ὁρμίζεσθαι,
καὶ ἢν τὰ πράγματα σφίσιν οὐκ εὖ
καθιστάμενα ἴδοι, τὰ χρήματα ἔχοντα πλεῖν
κατὰ τάχος ἐς Ἱσπανίαν, παρὰ Θεῦδίν τε ἀφικέσθαι
τὸν τῶν Οὐισιγότθων ἡγούμενον, ἔνθα δὴ
καὶ αὐτὸς διασώζεσθαι ἐκαραδόκει, πονηρᾶς
γινομένης Βανδίλοις τῆς τοῦ πολέμου τύχης.
Βονιφάτιος δέ, ἕως μὲν τὰ Βανδίλων ἐλπίδα εἶχεν,
αὐτοῦ ἔμενεν: ἐπεὶ δὲ τάχιστα ἡ ἐν Τρικαμάρῳ
μάχη καὶ τὰ ἄλλα ἅπερ ἐρρήθη ἐγεγόνει, ἄρας τὰ
ἱστία ἔπλει καθάπερ οἱ ἐπέστελλε Γελίμερ.
ἀλλὰ πνεύματος αὐτὸν ἐναντίωμα εἰς τὸν τοῦ
Ἱππονερεγίου λιμένα οὔτι ἑκούσιον αὖθις ἤνεγκεν.
ὡς δὲ τοὺς πολεμίους ἀγχοῦ ἤδη που ἠκηκόει
εἶναι, τοὺς ναύτας πολλὰ ὑποσχόμενος ἐλιπάρει
ἐς ἄλλην τινὰ ἤπειρον ἢ νῆσον βιασαμένους ἰέναι.
οἱ δὲ ῾οὐ γὰρ ἐδύναντο χειμῶνος σφίσι χαλεποῦ
λίαν ἐπιπεσόντος καὶ τὸ τῆς θαλάσσης ῥόθιον
ἅτε ἐν Τυρρηνικῷ πελάγει ἐς ὕψος μέγα ἐγείροντος᾿,
τότε δὴ αὐτοί τε καὶ Βονιφάτιος ἐς
ἔννοιαν ἦλθον ὡς ἄρα ὁ θεὸς τὰ χρήματα Ῥωμαίοις
διδόναι ἐθέλων τὴν ναῦν οὐκ ἐῴη ἀνάγεσθαι.
μόλις μέντοι τοῦ λιμένος ἔξω γενόμενοι ξὺν
κινδύνῳ μεγάλῳ τὴν ναῦν ἀνεκώχευον.  
ὡς δὲ
ἀφίκετο Βελισάριος εἰς τὸ Ἱππονερέγιον, πέμπει
τινὰς παῤ αὐτὸν Βονιφάτιος. οὓς δὴ ἐν ἱερῷ
καθῆσθαι ἐκέλευεν, ἐροῦντας μὲν ὡς πρὸς Βονιφατίου
σταλεῖεν τοῦ τὰ Γελίμερος χρήματα
ἔχοντος, ἀποκρυψομένους δὲ ὅπη ποτὲ εἴη, πρίν
γε δὴ τὰ πιστὰ λάβοιεν ὡς τὰ Γελίμερος χρήματα
διδοὺς αὐτὸς ἀπαλλάξει κακῶν ἀπαθής, ἔχων ὅσα
αὐτοῦ οἰκεῖα εἴη.  
καὶ οἱ μὲν ταῦτα ἔπρασσον,
Βελισάριος δὲ ἥσθη τε τῇ εὐαγγελίᾳ καὶ ὀμεῖσθαι
οὐκ ἀπηξίου.  
στείλας τε τῶν ἐπιτηδείων τινὰς
τόν τε Γελίμερος πλοῦτον ἔλαβε καὶ Βονιφάτιον
ξὺν τοῖς χρήμασι τοῖς αὐτοῦ ἀφῆκε, πάμπολύ τι
χρῆμα τοῦ Γελίμερος συλήσαντα πλούτου.
Ἐπεὶ δὲ ἐς Καρχηδόνα ἀνέστρεφε, Βανδίλους
τε ἅπαντας ἐν παρασκευῇ ἐποιεῖτο, ὅπως ἅμα ἦρι
ἀρχομένῳ ἐς Βυζάντιον πέμψειε, καὶ στράτευμα
ἔστελλεν ἐφ̓ ᾧ ἀνασώσοιντο Ῥωμαίοις ἅπαντα
ὧν Βανδίλοι ἦρχον.  
Κύριλλον μὲν οὖν ξὺν
πλήθει πολλῷ ἐς Σαρδὼ ἔπεμψε, τὴν Τζάζωνος
κεφαλὴν ἔχοντα, ἐπεὶ οἱ νησιῶται οὗτοι ἥκιστα
προσχωρεῖν Ῥωμαίοις ἐβούλοντο, δεδιότες τε
τοὺς Βανδίλους καὶ οὐκ ἂν οἰόμενοι ἀληθῆ εἶναι
ὅσα σφίσι ξυνενεχθῆναι ἐν Τρικαμάρῳ ἐλέγετο.
τούτῳ δὲ τῷ Κυρίλλῳ ἐπήγγελλε μοῖραν τοῦ
στρατοῦ ἐς Κουρσικὴν πέμψαντα τῇ Ῥωμαίων
ἀρχῇ τὴν νῆσον ἀνακτήσασθαι, Βανδίλων κατήκοον
τὰ πρότερα οὖσαν, ἣ Κύρνος μὲν ἐν τοῖς ἄνω
χρόνοις ἐπεκαλεῖτο, οὐ πόρρω δὲ ἀπὸ Σαρδοῦς
ἐστιν.  
ὁ δὲ ἐς Σαρδὼ ἀφικόμενος τήν τε Τζάζωνος
κεφαλὴν τοῖς ταύτῃ ᾠκημένοις ἐπέδειξε καὶ ἄμφω
τὰ νήσω τῇ Ῥωμαίων βασιλείᾳ ἐς φόρου ἀπαγωγὴν
ἀνεσώσατο.  
ἐς δὲ Καισάρειαν τὴν ἐν Μαυριτανοῖς
Βελισάριος Ἰωάννην ξὺν λόχῳ πεζικῷ
οὗ δὴ αὐτὸς ἡγεῖτο ἔπεμψεν, ἣ ὁδῷ μὲν ἡμερῶν
τριάκοντα εὐζώνῳ ἀνδρὶ Καρχηδόνος διέχει, ἐς
Γάδειρά τε καὶ τὰς ἡλίου δυσμὰς ἰόντι: κεῖται
δὲ ἐπὶ θαλάσσῃ, μεγάλη τε καὶ πολυάνθρωπος
ἐκ παλαιοῦ οὖσα.  
Ἰωάννην δὲ ἄλλον, τῶν οἰκείων
ὑπασπιστῶν ἕνα, ἐς τὸν ἐν Γαδείροις πορθμὸν
καὶ τὴν ἑτέραν τῶν Ἡρακλέους στηλῶν ἔπεμψε,
τὸ ἐκείνῃ φρούριον, ὃ Σέπτον καλοῦσι, καθέξοντα.
ἐς δὲ τὰς νήσους αἵπερ ἀγχοῦ εἰσι τῆς ὠκεανοῦ
ἐσβολῆς, Ἔβουσά τε καὶ Μαϊορίκα καὶ Μινορίκα
ἐπιχωρίως καλούμεναι, Ἀπολλινάριον ἔστειλεν,
ὃς ἐξ Ἰταλίας μὲν ὥρμητο, μειράκιον δὲ ὢν ἔτι ἐς
Λιβύην ἀφῖκτο.  
καὶ πολλοῖς χρήμασι πρὸς
Ἰλδερίχου τότε Βανδίλων ἡγουμένου δεδωρημένος,
ἐπεὶ παρελέλυτο τῆς ἀρχῆς Ἰλδέριχος καὶ ἐν
φυλακῇ, ὥσπερ ἐν τοῖς ἔμπροσθεν λόγοις ἐρρήθη,
εἴχετο, ἐς Ἰουστινιανὸν βασιλέα ξὺν Λίβυσι
τοῖς ἄλλοις οἳ τὰ Ἰλδερίχου ἔπρασσον, ἱκετεύσων
ἦλθε.  
στρατεύσας τε ξὺν τῷ Ῥωμαίων στόλῳ
ἐπὶ Γελίμερα καὶ Βανδίλους, ἀνὴρ ἀγαθὸς ἐν τῷ
πολέμῳ τῷδε καὶ πάντων μάλιστα ἐν Τρικαμάρῳ
ἐγένετο. καὶ ἀπ̓ αὐτοῦ τοῦ ἔργου Βελισάριος
τὰς νήσους οἱ τάσδε ἐπέτρεψε.  
μετὰ δὲ καὶ ἐς
Τρίπολιν Πουδεντίῳ τε καὶ Ταττιμοὺθ πρὸς τὧ̣̣̓
ἐκείνῃ Μαυρουσίων πιεζομένοις στράτευμα πέμ̣̣̔̓
ψας τὴν Ῥωμαίων δύναμιν ταύτῃ ἐπέρρωσε.
Στείλας δὲ καὶ ἐς Σικελίαν τινάς, ἐφ̓ ᾧ τ̣̣̔̓
ἐν Λιλυβαίῳ φρούριον ἅτε τῇ Βανδίλων ἀρχ̣̣̔̓
προσῆκον ἕξουσιν, ἀπεκρούσθη ἐνθένδε, Γότθὡ̣̣̓
ἥκιστα ἀξιούντων Σικελίας τινὰ ξυγχωρεῖν μὁ̣̣̓
ραν, ὡς οὐδὲν τὸ φρούριον τοῦτο Βανδίλοι
προσῆκον.  
ὁ δέ, ἐπεὶ ταῦτα ἤκουσε, πρὸς τοὺ
ἄρχοντας οἳ ταύτῃ ἦσαν ἔγραψε τάδε:  Λιλύβαιο
τὸ Βανδίλων φρούριον τῶν βασιλέως δούλω
ἀποστερεῖτε ἡμᾶς, οὐ δίκαια ποιοῦντες οὐδὲ ὑμἷ̣̣̓
αὐτοῖς ξύμφορα, καὶ ἄρχοντι τῷ ὑμετέρῳ οὔτι
ἑκόντι καὶ μακρὰν ἀπολελειμμένῳ τῶν πρασς῾̣̣̓
μένων ἐκπολεμῶσαι βούλεσθε βασιλέα τὸν μέγἁ̣̣̓
οὗ τὴν εὔνοιαν πόνῳ πολλῷ κτησάμενος ἔχἑ̣̣̓
καίτοι πῶς οὐκ ἂν ἀπὸ τοῦ ἀνθρωπείου τρόπὁ̣̣̓
ποιεῖν δόξαιτε, εἰ Γελίμερα μὲν ἔναγχος ἔχει
ξυνεχωρεῖτε τὸ φρούριον, βασιλέα δὲ τὸν τὁ̣̣̓
Γελίμερος κύριον ἀφαιρεῖσθαι τὰ τοῦ δούλὁ̣̣̓
κτήματα ἔγνωτε;  
μὴ ὑμεῖς γε, ὦ βέλτιστοι. ἀλλ
ἐνθυμεῖσθε, ὡς φιλία μὲν αἰτίας πολλὰς καλὕ̣̣̓
πτειν πέφυκεν, ἔχθρα δὲ οὐδὲ τῶν σμικροτάτὡ̣̣̓
ἀδικημάτων ἀνέχεται, ἀλλὰ διερευνᾶται μὲ
ἅπαντα ἄνωθεν, οὐ περιορᾷ δὲ πλουτοῦντας τοῖ
γε οὐδὲν προσήκουσι τοὺς πολεμίους.  
εἶτ̣̣̔̓
μάχεται ὑπὲρ ὧν τοὺς προγόνους ἠδικῆσθαί φηὁ̣̣̓
καὶ ἢν μὲν σφαλῇ ἐν τῷ κινδύνῳ, ἀπώλεσε τὸ
ὑπαρχόντων οὐδέν, εὐημερήσασα δὲ μεταμανθάνε
ποιεῖ τοὺς ἡσσημένους τὸ σύγγνωμον.  
ὑμεῖς ὁ̣̣̓
μήτε δράσητε ἡμᾶς μηδὲν περαιτέρω κακὸν μἥ̣̣̓
αὐτοὶ πάθητε, μήτε πολέμιον κατεργάσησθε τ̣̣̔̓
Γότθων γένει βασιλέα τὸν μέγαν, ὃν ὑμῖν ἵλεω
εἶναι ἐν εὐχῇ ἐστιν.  
εὖ γὰρ ἴστε ὡς τοῦδε μετ̣̣̔̓
ποιουμένοις ὑμῖν τοῦ φρουρίου ὁ πόλεμος ἐν πος
ἔσται οὐχ ὑπὲρ τοῦ Λιλυβαίου μόνον, ἀλλ̓ ὑπ̣̣̔̓
ἁπάντων ὧν οὐδὲν προσῆκον ὑμῖν εἶτα ἀντέχεσθε. 
Τοσαῦτα μὲν ἡ ἐπιστολὴ ἐδήλου. Γότθοἱ̣̣̓
ἀνήνεγκάν τε ταῦτα ἐς τοῦ Ἀταλαρίχου τ̣̣̔̓
μητέρα καὶ πρὸς τῆς γυναικὸς ἐπιτεταγμέν̣̣̔̓
σφίσιν ἀπεκρίναντο ὧδε:  
Τὰ γράμματα
γέγραφας, ἄριστε Βελισάριε, παραίνεσιν μ̣̣̔̓
ἀληθῆ φέρει, ἐς ἄλλους δὲ ἀνθρώπων τινάς, ὁ̣̣̓
εἰς τοὺς Γότθους ἡμᾶς ἥκουσαν.  
ἡμεῖς γὰρ οὐδ̣̣̔̓
τῶν βασιλέως Ἰουστινιανοῦ λαβόντες ἔχομε
μή ποτε οὕτω μανείημεν: Σικελίαν δὲ ξύμπας῾̣̣̓
προσποιούμεθα ἡμετέραν οὖσαν, ἧς δὴ ἄκρα μἵ̣̣̓
τὸ ἐν Λιλυβαίῳ φρούριόν ἐστιν.  
εἰ δὲ Θευδέριχ̣̣̔̓
τὴν ἀδελφὴν τῷ Βανδίλων βασιλεῖ ξυνοικοῦς῾̣̣̓
τῶν τινι Σικελίας ἐμπορίων ἐκέλευσε χρῆσθα
οὐδὲν τοῦτο πρᾶγμα.  
οὐ γὰρ ἂν τοῦτο δικαἱ̣̣̓
ματος ὑμῖν ὁτουοῦν ἀξίωσιν φέροι. σὺ μέντοι,
στρατηγέ, πράττοις ἂν τὰ δίκαια πρὸς ἡμᾶς, ἤ
γε τῶν ἐν ἡμῖν ἀντιλεγομένων τὴν διάλυσιν οὐ
ὡς πολέμιος, ἀλλ̓ ἅτε φίλος ποιεῖσθαι θέλοις
διαφέρει δέ,  
ὅτι οἱ μὲν φίλοι τὰ διάφορα ἐν τ̣̣̔̓
διαίτῃ, οἱ δὲ πολέμιοι ἐν τῇ μάχῃ διακρίνειν πεφ
κασιν.  
ἡμεῖς μὲν οὖν Ἰουστινιανῷ βασιλεῖ πε
τούτων διαιτᾶν ἐπιτρέψομεν, ὅπη ἂν αὐτῷ δὁ̣̣̓
νόμιμά τε εἶναι καὶ δίκαια. βουλόμεθα δέ σε ῾̣̣̓
βέλτιστα βουλεύσασθαι μᾶλλον ἢ ὡς ταχύτατ̣̣̔̓
καὶ τὴν παρὰ τοῦ σοῦ βασιλέως προσδέχεσθ̣̣̔̓
γνῶσιν.  τοσαῦτα μὲν καὶ ἡ τῶν Γότθων γραφ
ἐδήλου.  
Βελισάριος δὲ ἀνενεγκὼν ἅπαντα
βασιλέα ἡσύχαζεν, ἕως αὐτῷ βασιλεὺς ἐπιστέλλ
ὅσα ἂν αὐτῷ βουλομένῳ εἴη.
Φάρας δὲ τῇ προσεδρείᾳ ἤδη ἄλλως τε κ̣̣̔̓
χειμῶνος ὥρᾳ ἀχθόμενος, ἅμα δὲ καὶ οὐκ ἂν οἰ
μενος οἵους τε εἶναι τοὺς ἐκείνῃ Μαυρουσίὁ̣̣̓
ἐμποδὼν σφίσι στήσεσθαι, τῇ ἐς Παπούαν ἀν̣̣̔̓
βάσει ξὺν προθυμίᾳ πολλῇ ἐπεχείρησεν. ἅπαντ̣̣̔̓
μὲν οὖν εὖ μάλα ἐξοπλίσας τοὺς ἑπομένους ἀν
βαινε.  
βεβοηθηκότων δὲ τῶν Μαυρουσίων ἅτε ῾̣̣̓
χωρίῳ ἀνάντει τε καὶ λίαν δυσβάτῳ, ἡ κωλύμ̣̣̔̓
εὐπετῶς ἐπὶ τοὺς ἀνιόντας ἐγίνετο.  
καρτερῶς ῾̣̣̓
τοῦ Φάρα βιαζομένου τὴν ἄνοδον, δέκα μὲν κ̣̣̔̓
ἑκατὸν τῶν ἀμφ̓ αὐτὸν ἐν τῷ ἔργῳ τούτῳ ἀπ
θανον, αὐτὸς δὲ ξὺν τοῖς ἐπιλοίποις ἀποκρουσθε
ἀνεχώρησε, καὶ ἀπ̓ αὐτοῦ ἀποπειράσασθαι μ̣̣̔̓
τῆς ἀνόδου, ἀντιστατοῦντος τοῦ πράγματος, οὐ̣̣̔̓
έτι ἐτόλμα, φυλακὴν δὲ κατεσπουδας μένην, ῾̣̣̓
ἔνι μάλιστα, κατεστήσατο, ὅπως οἱ πιεζόμεν
τῷ λιμῷ οἱ ἐν Παπούᾳ σφᾶς αὐτοὺς ἐγχειρισειαν
καὶ οὔτε ἀποδιδράσκειν αὐτοῖς ἐνεδίδου οὔτε τ̣̣̔̓
τῶν ἔξωθεν ἐς αὐτοὺς φέρεσθαι.  
ἔνθα δὴ τῷ τ̣̣̔̓
Γελίμερι καὶ τοῖς ἀμφ̓ αὐτὸν ἀδελφιδοῖς τε καὶ
ἀνεψιαδοῖς οὖσι καὶ ἄλλοις εὖ γεγονόσι ξυνέπες῾̣̣̓
κακοπαθείᾳ χρῆσθαι ἥν, ὅπως ποτὲ εἴποι τις, οὐκ
ἂν ὁμοίως τοῖς πράγμασι φράζοι.  
ἐθνῶν γὰρ
ἁπάντων ὧν ἡμεῖς ἴσμεν ἁβρότατον μὲν τὸ τῶν
Βανδίλων, ταλαιπωρότατον δὲ τὸ Μαυρουσίων
τετύχηκεν εἶναι.  
οἱ μὲν γάρ, ἐξ ὅτου Λιβύην
ἔσχον, βαλανείοις τε οἱ ξύμπαντες ἐπεχρῶντο ἐς
ἡμέραν ἑκάστην καὶ τραπέζῃ ἅπασιν εὐθηνούσῃ
ὅσα δὴ γῆ τε καὶ θάλασσα ἥδιστά τε καὶ ἄριστα
φέρει.  
ἐχρυσοφόρουν δὲ ὡς ἐπὶ πλεῖστον, καὶ
Μηδικὴν ἐσθῆτα, ἣν νῦν Σηρικὴν καλοῦσιν, ἀμπεχόμενοι,
ἔν τε θεάτροις καὶ ἱπποδρομίοις καὶ τῇ
ἄλλῃ εὐπαθείᾳ, καὶ πάντων μάλιστα κυνηγεσίοις
τὰς διατριβὰς ἐποιοῦντο.  
καὶ σφίσιν ὀρχησταὶ
καὶ μῖμοι ἀκούσματά τε συχνὰ καὶ θεάματα ἦν,
ὅσα μουσικά τε καὶ ἄλλως ἀξιοθέατα ξυμβαίνἑ̣̣̓
ἐν ἀνθρώποις εἶναι.  
καὶ ᾤκηντο μὲν αὐτῶν ὁ̣̣̓
πολλοὶ ἐν παραδείσοις, ὑδάτων καὶ δένδρων εὖ
ἔχουσι: ξυμπόσια δὲ ὅτι πλεῖστα ἐποίουν, καὶ
ἔργα τὰ ἀφροδίσια πάντα αὐτοῖς ἐν μελέτῃ πολλῇ
ἤσκητο.  
Μαυρούσιοι δὲ οἰκοῦσι μὲν ἐν πνιγηραῖς
καλύβαις, χειμῶνί τε καὶ θέρους ὥρᾳ καὶ ἄλλῳ
τῷ ξύμπαντι χρόνῳ, οὔτε χιόσιν οὔτε ἡλίου θέρμῃ
ἐνθένδε οὔτε ἄλλῳ ὁτῳοῦν ἀναγκαίῳ κακῷ ἐξιστάμενοι.
καθεύδουσι δὲ ἐπὶ τῆς γῆς κώδιον οἱ εὐδαίμονες
αὑτοῖς, ἂν οὕτω τύχοι, ὑποστρωννύντες.
ἱμάτια δὲ σφίσιν οὐ ξυμμεταβάλλειν ταῖς ὥραις
νόμος, ἀλλὰ τριβώνιόν τε ἁδρὸν καὶ χιτῶνα
τραχὺν ἐς καιρὸν ἅπαντα ἐνδιδύσκονται.  
ἔχουσι
δὲ οὔτε ἄρτον οὔτε οἶνον οὔτε ἄλλο οὐδὲν ἀγαθόν,
ἀλλὰ τὸν σῖτον, ἢ τὰς ὀλύρας τε καὶ κριθάς, οὔτε
ἕψοντες οὔτε ἐς ἄλευρα ἢ ἄλφιτα ἀλοῦντες
οὐδὲν ἀλλοιότερον ἢ τὰ ἄλλα ζῷα ἐσθίουσι
τοιούτοις δὴ οὖσι τοῖς Μαυρουσίοις οἱ ἀμφὶ τὃ̣̣̓
Γελίμερα συχνὸν ξυνοικήσαντες χρόνον τήν τε
ξυνειθισμένην αὐτοῖς δίαιταν ἐς τοῦτο ταλαιπωρίας
μεταβαλόντες, ἐπειδὴ καὶ αὐτὰ σφᾶς τὰ
ἀναγκαῖα ἤδη ἐπιλελοίπει, οὐκέτι ἀντεῖχον, ἀλλὰ
καὶ τὸ τεθνάναι αὐτοῖς ἥδιστον καὶ τὸ δουλεύειν
ἥκιστα αἰσχρὸν ἐνομίζετο.
Ὧν δὴ Φάρας αἰσθόμενος γράφει πρὸς Γελίμερα
τάδε:  Εἰμὶ μὲν καὶ αὐτὸς βάρβαρος καὶ
γραμμάτων τε καὶ λόγων οὔτε ἐθὰς οὔτε ἄλλως
ἔμπειρος γέγονα.  
ὅσα δέ με ἄνθρωπον ὄντ̣̣̔̓
εἰδέναι ἀνάγκη, ἐκ τῆς τῶν πραγμάτων φύσεως
ἐκμαθὼν ἔγραψα.  
τί ποτε ἄρα πεπονθώς, ὦ φίλ̣̣̔̓
Γελίμερ, οὐ σαυτὸν μόνον, ἀλλὰ καὶ ξύμπαν τ̣̣̔̓
σὸν γένος ἐς τὸ βάραθρον τοῦτο ἐμβέβληκας
ὅπως δηλαδὴ μὴ γένοιο δοῦλος;  
πάντως γάρ ς῾̣̣̓
καὶ νεανιεύεσθαι τοῦτο οἶμαι, καὶ τὴν ἐλευθερίἁ̣̣̓
προΐσχεσθαι, ὡς δὴ ἅπαντα ταύτης τὰ μοχθηῥ̣̣̓
ἀνταλλάσσεσθαι ἄξιον.  
εἶτα νῦν Μαυρουσίὡ̣̣̓
τοῖς γε ἀτυχεστάτοις οὐκ οἴει δουλεύειν, ὃς τὴν
ἐλπίδα τοῦ σώζεσθαι, ἢν τὰ κράτιστα φέρῃ, ἐπ
αὐτοῖς ἔχεις;  
καίτοι πῶς ἂν οὐχὶ τῷ παντ
ἄμεινον εἴη δουλεύειν ἐν Ῥωμαίοις πτωχεύοντα ῾̣̣̓
τυραννεῖν ἐν Παπούᾳ τε καὶ Μαυρουσίοις;  
πάν
τως δέ σοι καὶ τὸ ξυνδούλῳ Βελισαρίῳ εἶνα
ὑπερβολή τις ὕβρεως φαίνεται.  
ἄπαγε, ὦ βέλ
τιστε Γελίμερ. ἢ οὐ καὶ ἡμεῖς ἐξ εὐπατριδῶν
γεγονότες βασιλεῖ νῦν ὑπηρετεῖν αὐχοῦμεν; κα
μὴν λέγουσιν Ἰουστινιανῷ βασιλεῖ βουλομέν̣̣̔̓
εἶναι ἔς τε βουλὴν ἀνάγραπτόν σε ποιήσασθαι
τιμῆς μεταλαχόντα τῆς ἀνωτάτω, ἣν δὴ πατρι
κίων καλοῦσι, καὶ χώρᾳ πολλῇ τε καὶ ἀγαθῇ κα
χρήμασι μεγάλοις δωρήσασθαι, Βελισάριόν τ
ἐθέλειν ἀναδέχεσθαι πάντα ταῦτα ἔσεσθαί σὁ̣̣̓
πίστεις διδόντα.  
σὺ δὲ ὅσα μὲν ἡ τύχη μοχθηρ
ἤνεγκε, φέρειν γενναίως οἷός τε εἶ πάντα τ
ἐνθένδε ἀνθρώπῳ γε ὄντι ἀναγκαῖα εἶναι οἰόμενὁ̣̣̓
ἢν δέ τινι ἀγαθῷ τὰ δυσχερῆ ταῦτα ξυγκερἁ̣̣̓
νύειν βεβούλευται, τοῦτο δὲ αὐτὸς ἐθελούσἱ̣̣̓
δέξασθαι οὐκ ἂν ἀξιοίης; ἢ οὐχ ὁμοίως τοῖς φλἁ̣̣̓
ροις ἀναγκαῖά γε ἡμῖν καὶ τὰ παρὰ τῆς τύχ̣̣̔̓
ἀγαθὰ λογιστέον; ἀλλὰ ταῦτα μὲν οὐδὲ τὁ̣̣̓
σφόδρα ἀνοήτοις δοκεῖ.  
σοὶ δὲ νῦν μὲν βεβαπτἱ̣̣̓
μένῳ ταῖς ξυμφοραῖς, ἀξυνέτῳ, ὡς τὸ εἰκός, σὑ̣̣̓
βαίνει εἶναι:  
ἀθυμία γὰρ ἐκπλήξασα εἰς ἀβουλἵ̣̣̓
τρέπεσθαι πέφυκεν: ἢν δὲ φέρειν τὴν διάνοἱ̣̣̓
τὴν σαυτοῦ δύναιο καὶ μὴ πρὸς τύχην μεταβαλ̣̣̔̓
λομένην ἀγανακτεῖν, παρέσται σοι αὐτίκα ῾̣̣̓
μάλα τά τε ξύμφορα ἑλέσθαι ἅπαντα καὶ τ̣̣̔̓
ἐπικειμένων ἀπηλλάχθαι κακῶν. 
Ταῦτα Γελίμερ τὰ γράμματα ἀναλεξάμενος
ἀποκλαύσας τε δεινῶς ἀντέγραψεν ὧδε:  Καὶ τῆς
ξυμβουλῆς ἥν μοι ἐποιήσω πολλὴν ἔχω σοι χάριν
καὶ πολεμίῳ ἀδικοῦντι δουλεύειν οὐκ ἀνεκτὸν
οἶμαι, παῤ οὗ ἂν δίκην εὐξαίμην λαβεῖν, εἴ μοι ὁ
θεὸς ἵλεως εἴη, ὅς γε οὐδὲν πώποτε ἄχαρι πρὸς
ἐμοῦ οὔτε ἔργῳ παθὼν οὔτε λόγῳ ἀκούσας πολέμῳ
μὲν αἰτίαν οὐκ ἔχοντι παρέσχετο σκῆψιν, ἐμὲ
δὲ ἐς τοῦτο μετήνεγκε τύχης, Βελισάριον οὐκ οἶδα
ὅθεν ἐπενεγκών.  
καίτοι καὶ αὐτῷ ἀνθρώπῳ γ̣̣̔̓
ὄντι, καὶ βασιλεῖ οὐδὲν ἀπεικὸς ξυμβήσεσθαί τ̣̣̔̓
ὧν οὐκ ἂν ἕλοιτο.  
ἐγὼ μέντοι περαιτέρω τ̣̣̔̓
γράφειν οὐκ ἔχω. ἀφείλετο γάρ με τὴν ἔννοιαν
ἡ παροῦσα τύχη.  
ἀλλὰ χαῖρέ μοι, ῾̣̣̓
φίλε Φάρα, καί μοι κιθάραν τε καὶ ἄρτον
ἕνα καὶ σπόγγον δεομένῳ πέμπε.  ταῦτα ἐπἑ̣̣̓
ἀπενεχθέντα ὁ Φάρας ἔγνω, χρόνον δή τινα διηπορεῖτο
τῆς ἐπιστολῆς τὸ ἀκροτελεύτιον συμβαλεῖν
οὐκ ἔχων, ἕως οἱ ὁ ταύτην κομίσας ἔφρασεν
ὡς ἄρτου μὲν ἑνὸς δέοιτο Γελίμερ, ἐπιθυμῶν
ἐς θέαν τε αὐτοῦ ἀφικέσθαι καὶ βρῶσιν, ἐπεὶ ἐξ
οὗ ἐς Παπούαν ἀναβέβηκεν, οὐδένα που ἄρτον
ὠπτημένον εἶδε.  
σπόγγος δέ οἱ ἀναγκαῖος εἴη
τοῖν γάρ οἱ ὀφθαλμοῖν ἅτερος, τραχυνόμενος τ̣̣̔̓
ἀλουσίᾳ, ἐς ἄγαν ἐπῆρται.  
κιθαριστῇ δὲ ἀγαθῷ
ὄντι ᾠδή τις αὐτῷ ἐς ξυμφορὰν τὴν παροῦσαν
πεποίηται, ἣν δὴ πρὸς κιθάραν θρηνῆσαί τε κα
ἀποκλαῦσαι ἐπείγεται.  
ταῦτα ἀκούσας Φάρἁ̣̣̓
περιαλγήσας τε καὶ τύχην τὴν ἀνθρωπείαν ἀπο
λοφυράμενος κατὰ τὰ γεγραμμένα ἐποίει κα
πάντα ἔπεμπεν ὅσων αὐτοῦ ἔχρῃζε Γελίμερ. τῆς
μέντοι προσεδρείας οὐδὲν μεθιεὶς ἐφύλασσε μᾶλλον ἢ πρότερον.
Ἤδη δὲ τριῶν μηνῶν χρόνος ἐν ταύτῃ δὴ τῇ
προσεδρείᾳ ἐτρίβη καὶ ὁ χειμὼν ἐτελεύτα. καὶ ὁ
Γελίμερ ἐδεδίει, τοὺς πολιορκοῦντας ἐπ̓ αὐτὸν
οὐκ εἰς μακρὰν ἀναβήσεσθαι ὑποτοπάζων: καὶ
τῶν οἱ συγγενῶν παιδίων τὰ πλεῖστα σώματα
σκώληκας ἐν ταύτῃ δὴ τῇ ταλαιπωρίᾳ ἠφίει.
καὶ ἐν ἅπασι μὲν περιώδυνος ἦν, ἐς ἅπαντα δέ,
πλήν γε δὴ τοῦ θνήσκειν, δυσάρεστος, τῇ μέντοι
κακοπαθείᾳ παρὰ δόξαν ἀντεῖχεν, ἕως οἱ θέαμα
ἰδεῖν ξυνηνέχθη τοιόνδε.  
γυνή τις Μαυρουσία
σῖτον ὀλίγον ἀμωσγέπως ξυγκοψαμένη, μᾶζαν δὲ
ἐνθένδε βραχεῖαν κομιδῆ ποιησαμένη ἐς ζέουσαν
τὴν σποδιὰν τὴν ἐν τῇ ἐσχάρᾳ ἐνέβαλεν. οὕτω
γὰρ νόμος ἐν Μαυρουσίοις τοὺς ἄρτους ὀπτᾶσθαι.
παρὰ ταύτην δὴ τὴν ἐσχάραν δύο παῖδε καθημένω
καὶ τῷ λιμῷ ὑπεράγαν βιαζομένω, ἅτερος
μὲν αὐτῆς τῆς ἀνθρώπου υἱὸς ἣ τὴν μᾶζαν ἐμβεβλημένη
ἐτύγχανεν, ὁ δὲ ἕτερος Γελίμερος ἀδελφιδοῦς
ὤν, ἐβουλέσθην ταύτην δὴ τὴν μᾶζαν
ἁρπάσασθαι, ἐπειδὰν αὐτοῖς τάχιστα ὠπτῆσθαι
δοκῇ.  
τούτοιν τοῖν παίδοιν ὁ μὲν Βανδίλος προτερήσας
ἔφθασέ τε τὴν μᾶζαν ἁρπάσας καὶ ζέουσαν
ἔτι ὡς μάλιστα σποδιᾶς τε ἀνάπλεων οὖσαν,
ὑπερβιαζομένου αὐτὸν τοῦ λιμοῦ, ἐς τὸ στόμα
ἐμβαλόμενος ἤσθιεν, ὁ δὲ ἕτερος λαβόμενος αὐτοῦ
τῶν ἐν τῇ κεφαλῇ τριχῶν ἐπάταξέ τε κατὰ κόρρης
καὶ αὖθις ῥαπίσας ἠνάγκασε τὴν μᾶζαν ξὺν βίᾳ
πολλῇ ἀποβαλεῖν ἤδη ἐν τῇ φάρυγγι οὖσαν.
τοῦτο τὸ πάθος οὐκ ἐνεγκὼν Γελίμερ ῾παρηκολούθει
γὰρ ἐξ ἀρχῆς ἅπασιν̓ ἐθηλύνθη τε τὴν
διάνοιαν καὶ πρὸς Φάραν ὡς τάχιστα ἔγραψε
τάδε:  
Εἴ τινι καὶ ἄλλῳ τετύχηκε πώποτε τὰ
δεινὰ καρτερήσαντι ἀπ̓ ἐναντίας ἰέναι τῶν πρόσθεν
αὐτῷ βεβουλευμένων, τοιοῦτον δή τινα καὶ
ἐμὲ νόμιζε εἶναι, ὦ βέλτιστε Φάρα.  
εἰσῆλθε γάρ
με ἡ σὴ ξυμβουλή, ἣν δὴ ἀλογῆσαι ἥκιστα βούλομαι.
οὐ γὰρ ἂν ἀντιτείνοιμι περαιτέρω τῇ
τύχῃ οὐδὲ πρὸς τὴν πεπρωμένην ζυγομαχοίην,
ἀλλ̓ ἕψομαι αὐτίκα δὴ μάλα, ὅπη ἂν αὐτῇ ἐξηγεῖσθαι
δοκῇ: ὅπως μέντοι τὰ πιστὰ λάβοιμι,
ἀναδέχεσθαι Βελισάριον βασιλέα ποιήσειν ἅπαντα
ὅσα μοι ἔναγχος ὑπεδέξω.  
ἐγὼ γάρ, ἐπειδὰν
τάχιστα τὴν πίστιν δοίητε, ἐμαυτόν τε ὑμῖν
ἐγχειριῶ καὶ συγγενεῖς τούσδε καὶ Βανδίλους
ὅσοι ξὺν ἡμῖν ἐνταῦθά εἰσι. 
Τοσαῦτα μὲν τῷ Γελίμερι ἐν τῇ ἐπιστολῇ τῇδε
ἐγέγραπτο. Φάρας δὲ ταῦτά τε Βελισαρίῳ καὶ
τὰ πρότερον γεγραμμένα σφίσι πρὸς ἀλλήλους
σημήνας ἐδεῖτο ὡς τάχιστά οἱ δηλῶσαι ὅ τι ἂν
αὐτῷ βουλομένῳ εἴη.  
Βελισάριος δὲ ῾καὶ γάρ οἱ
ἐν ἐπιθυμίᾳ μεγάλῃ ἦν ζῶντα Γελίμερα βασιλεῖ
ἀγαγεῖν̓, ἐπεὶ τάχιστα τὰ γράμματα ἀνελέξατο,
περιχαρής τε ἐγεγόνει καὶ Κυπριανὸν φοιδεράτων
ἄρχοντα ἐς Παπούαν ἐκέλευεν ἰέναι ξὺν ἄλλοις
τισίν, ὅρκους τε αὐτοῖς ἐπέστελλε περὶ σωτηρίας
Γελίμερός τε καὶ τῶν ξὺν αὐτῷ διδόναι, καὶ
ὡς ἐπίτιμός τε παρὰ βασιλεῖ καὶ οὐδενὸς ἐνδεὴς
εἴη.  
οἵπερ ἐπεὶ παρὰ τὸν Φάραν ἀφίκοντο, ἦλθον
ξὺν αὐτῷ ἔς τι χωρίον παρὰ τὸν τοῦ ὄρους πρόποδα,
ἔνθα σφίσι Γελίμερ μετάπεμπτος ἦλθε καὶ
τὰ πιστὰ λαβὼν ᾗπερ ἐβούλετο ἐς Καρχηδόνα
σὺν αὐτοῖς ἧκεν.  
ἐτύγχανε δὲ Βελισάριος διατριβήν
τινα ἐν τῷ τῆς πόλεως προαστείῳ ποιούμενος,
ὅπερ Ἄκλας καλοῦσιν. ἔνθα δὴ ὁ Γελίμερ
παῤ αὐτὸν εἰσῆλθε, γελῶν γέλωτα οὔτε φαῦλον
οὔτε κρύπτεσθαι ἱκανὸν ὄντα, τῶν τε αὐτὸν θεωμένων
ἔνιοι μὲν τῇ τοῦ πάθους ὑπερβολῇ ἁπάντων
τε αὐτὸν ἐκστῆναι τῶν κατὰ φύσιν ὑπώπτευον
καὶ παραπαίοντα ἤδη λόγῳ οὐδενὶ τὸν γέλωτα
ἔχειν.  
οἱ μέντοι φίλοι ἀγχίνουν τε τὸν ἄνθρωπον
ἐβούλοντο εἶναι καὶ ἅτε οἰκίας μὲν βασιλικῆς
γεγονότα, εἰς βασιλείαν δὲ ἀναβεβηκότα, καὶ δύναμίν
τε ἰσχυρὰν χρήματά τε μεγάλα ἐκ παιδὸς
ἄχρι καὶ ἐς γῆρας περιβαλόμενον, εἶτα εἰς φυγήν
τε καὶ δέος πολὺ ἐμπεσόντα καὶ κακοπάθειαν τὴν
ἐν Παπούᾳ ὑποστάντα, καὶ νῦν ἐν αἰχμαλώτων
λόγῳ ἥκοντα, πάντων τε ταύτῃ τῶν ἀπὸ τῆς
τύχης ἀγαθῶν τε καὶ φλαύρων ἐν πείρᾳ γεγονότα,
ἄλλου οὐδενὸς ἄξια τὰ ἀνθρώπινα ἢ γέλωτος
πολλοῦ οἴεσθαι εἶναι.  
περὶ μὲν οὖν τοῦ γέλωτος
ὃν Γελίμερ ἐγέλα, λεγέτω ὥς πη ἕκαστος γινώσκει,
καὶ ἐχθρὸς καὶ φίλος. Βελισάριος δὲ ἐς
βασιλέα ὡς Γελίμερ δορυάλωτος εἴη ἐν Καρχηδόνι
ἀνενεγκὼν ᾔτει ξὺν αὐτῷ ἐς Βυζάντιον ἀφικέσθαι.
ἅμα δὲ αὐτόν τε καὶ Βανδίλους ἅπαντας
οὐκ ἐν ἀτιμίᾳ ἐφύλασσε καὶ τὸν στόλον ἐν παρασκευῇ ἐποιεῖτο.
Πολλὰ μὲν οὖν καὶ ἄλλα ἐν τῷ παντὶ αἰῶνι
ἤδη τε κρείσσω ἐλπίδος ἐς πεῖραν ἦλθε καὶ ἀεὶ
ἥξει, ἕως ἂν αἱ αὐταὶ τύχαι ἀνθρώπων ὦσι:  
τά
τε γὰρ λόγῳ ἀδύνατα δοκοῦντα εἶναι ἔργῳ ἐπιτελῆ
γίγνεται καὶ τὰ τέως ἀδύνατα φανέντα πολλάκις,
εἶτα ἀποβάντα θαύματος ἄξια ἔδοξεν εἶναι: εἰ
μέντοι τοιαῦτα ἔργα πώποτε γεγενῆσθαι τετύχηκεν
οὐκ ἔχω εἰπεῖν, τὸν Γιζερίχου τέταρτον ἀπόγονον
καὶ τὴν βασιλείαν τὴν αὐτοῦ πλούτῳ τε
καὶ στρατιωτῶν δυνάμει ἀκμάζουσαν πρὸς πεντακισχιλίων
ἀνδρῶν ἐπηλύδων τε καὶ οὐκ ἐχόντων
ὅποι ὁρμίζοιντο ἐν χρόνῳ οὕτω βραχεῖ καταλελύσθαι.
τοσοῦτον γὰρ ἦν τὸ τῶν ἱππέων πλῆθος
τῶν Βελισαρίῳ ἐπισπομένων, οἳ καὶ τὸν πόλεμον
πάντα πρὸς Βανδίλους διήνεγκαν. τοῦτο γὰρ
εἴτε τύχῃ εἴτε τινὶ ἀρετῇ γέγονε, δικαίως ἄν τις
αὐτὸ ἀγασθείη. ἐγὼ δὲ ὅθενπερ ἐξέβην ἐπάνειμι.
Ὁ μὲν οὖν Βανδιλικὸς πόλεμος ἐτελεύτα ὧδε.
ὁ δὲ φθόνος, οἷα ἐν μεγάλῃ εὐδαιμονίᾳ φιλεῖ γίγνεσθαι,
ᾤδαινεν ἤδη ἐς Βελισάριον, καίπερ αὐτῷ
οὐδεμίαν παρέχοντα σκῆψιν.  
τῶν γὰρ ἀρχόντων
τινὲς διέβαλον αὐτὸν ἐς βασιλέα, τυραννίδα
αὐτῷ οὐδαμόθεν προσήκουσαν ἐπικαλοῦντες.  
βασιλεὺς
δὲ ταῦτα μὲν ἐς τὸ πᾶν οὐκ ἐξήνεγκεν, ἢ
τὴν διαβολὴν ἐν ὀλιγωρίᾳ ποιησάμενος, ἢ καὶ
βέλτιον αὐτῷ ἐνομίσθη.  
Σολόμωνα δὲ πέμψας
αἵρεσιν Βελισαρίῳ παρέσχετο ἑλέσθαι ὁποτέραν
ἂν αὐτῷ βουλομένῳ εἴη, πότερα ξὺν Γελίμερί τε
καὶ Βανδίλοις ἐς Βυζάντιον ἥκειν, ἢ αὐτοῦ μένοντ̣̣̔̓
ἐκείνους στεῖλαι.  
ὁ δὲ ῾οὐ γὰρ ἔλαθον αὐτὸν ὁ̣̣̓
ἄρχοντες τὴν τυραννίδα ἐπενεγκόντες᾿ ἐς Βυζάντιον
ἀφικέσθαι ἠπείγετο, ὅπως δὴ τήν τε αἰτίἁ̣̣̓
ἐκλύσηται καὶ τοὺς διαβαλόντας μετελθεῖν δύνηται.
ὅτῳ δὲ τρόπῳ τὴν τῶν κατηγόρων πεῖραν
ἔμαθεν, ἐρῶν ἔρχομαι.  
ὅτε δὴ τὴν διαβολὴν
τήνδε ποιεῖσθαι οἱ διαβαλόντες ἤθελον, δείσαντες
μὴ σφίσιν ὁ τὴν ἐπιστολὴν μέλλων κομιεῖν βασιλεῖ
ἐν θαλάσσῃ ἀφανισθεὶς τὰ πρασσόμενα
διακωλύσῃ, ἐν δύο γραμματείοις τὴν τυραννίδ̣̣̔̓
γράψαντες, ἀγγέλους δύο ὡς βασιλέα ἐν ναυς῾̣̣̓
δύο στέλλειν διενοοῦντο.  
τούτοιν ἅτερος μὲν λαθὼν.
ἔπλευσεν, ὁ δὲ ἕτερος ἐξ ὑποψίας δή τινος ἐν
Μανδρακίῳ ἥλω, καὶ τὰ γράμματα τοῖς λαβοῦσιν
αὐτὸν ἐγχειρίσας ἔκπυστα ἐποίει τὰ πρασσόμενα
ταύτῃ τε μαθὼν Βελισάριος ἐς ὄψιν ἐλθεῖν τὴν
βασιλέως, ὥσπερ ἐρρήθη, ἠπείγετο. ταῦτα μὲν
δὴ ἐν Καρχηδόνι ἐφέρετο τῇδε.
Μαυρούσιοι δὲ ὅσοι ἔν τε Βυζακίῳ καὶ Νουμιδίᾳ
ᾤκηντο, ἐς ἀπόστασίν τε ἐξ αἰτίας οὐδεμιᾶς
εἶδον καὶ τὰς σπονδὰς διαλύσαντες χεῖρας ἀνταίρειν
ἐξαπιναίως Ῥωμαίοις ἔγνωσαν. καὶ τοῦτο
οὐκ ἀπὸ τρόπου τοῦ οἰκείου σφίσιν ἐπράσσετο
ἔστι γὰρ ἐν Μαυρουσίοις οὔτε θεοῦ φόβος οὔτε ἀνθρώπων
αἰδώς. μέλει γὰρ αὐτοῖς οὔτε ὅρκων οὔτε
ὁμήρων, ἢν καὶ παῖδες ἢ ἀδελφοὶ τῶν ἐν σφίσιν
ἡγουμένων τύχωσιν ὄντες.  
οὐδὲ ἄλλῳ οὐδενὶ
εἰρήνη ἐν Μαυρουσίοις, ὅτι μὴ τῶν πολεμίων τῶν
κατ̓ αὐτῶν δέει κρατύνεται. ὅτῳ δὲ αὐτοῖς αἵ
τε πρὸς Βελισάριον σπονδαὶ ἐγένοντο καὶ ὅτῳ
διελύθησαν τρόπῳ, ἐγὼ δηλώσω.  
ἡνίκα ὁ βασιλέως
στόλος ἐπίδοξος ἐγεγόνει ὡς ἐς Λιβύην
ἀφίξεται, δείσαντες οἱ Μαυρούσιοι μή τι ἐνθένδε
κακὸν λάβωσι ταῖς ἐκ τῶν γυναικῶν μαντείαις
ἐχρῶντο.  
ἄνδρα γὰρ μαντεύεσθαι ἐν τῷ ἔθνει
τούτῳ οὐ θέμις, ἀλλὰ γυναῖκες σφίσι κάτοχοι ἐκ
δή τινος ἱερουργίας γινόμεναι προλέγουσι τὰ
ἐσόμενα, τῶν πάλαι χρηστηρίων οὐδενὸς ἧσσον.
τότε οὖν πυνθανομένοις αὐτοῖς, ὥσπερ ἐρρήθη, αἱ
γυναῖκες ἀνεῖλον, στρατὸν ἐξ ὑδάτων, Βανδίλων
κατάλυσιν, Μαυρουσίων φθοράν τε καὶ ἧτταν,
ὅτε Ῥωμαίοις ὁ στρατηγὸς ἀγένειος ἔλθοι. ταῦτα
ἀκούσαντες οἱ Μαυρούσιοι, ἐπεὶ τὸ βασιλέως
στράτευμα εἶδον ἐκ θαλάσσης ἧκον, ἐν δέει τε
μεγάλῳ ἐγένοντο καὶ ξυμμαχεῖν Βανδίλοις ἥκιστα
ἤθελον, ἀλλ̓ ἐς Βελισάριον πέμψαντες καὶ τὴν
εἰρήνην, ὡς πρόσθεν δεδήλωται, κρατυνάμενοι
ἡσύχαζόν τε καὶ τὸ μέλλον ὅπη ἐκβήσεται
ἐκαραδόκουν.  
ἐπεὶ δὲ Βανδίλων τὰ πράγματα
ἤδη ἐς πέρας ἀφῖκτο, πέμπουσιν ἐς τὸ Ῥωμαίων
στράτευμα, διερευνώμενοι εἴ τις αὐτοῖς ἐν ἀρχῇ
ἀγένειός ἐστιν.  
ἐπεὶ δὲ ἅπαντας πώγωνος ἑώρων
ἐμπιπλαμένους, οὐ χρόνον τὸν παρόντα τὸ μαντεῖον
σημαίνειν σφίσιν ᾤοντο, ἀλλὰ πολλαῖς
γενεαῖς ὕστερον, ταύτῃ τὸ λόγιον ἑρμηνεύοντες, ᾗ
αὐτοὶ ἤθελον.  
αὐτίκα μὲν οὖν ἐς τὴν διάλυσιν
τῶν σπονδῶν ὥρμηντο, ἀλλὰ τὸ ἐκ Βελισαρίου
δέος αὐτοὺς διεκώλυεν.  
οὐ γάρ ποτε πολέμῳ
Ῥωμαίων περιέσεσθαι, παρόντος γε αὐτοῦ, ἐν
ἐλπίδι εἶχον.  
ὡς δὲ τὴν ἄφοδον αὐτοῦ σὺν τοῖς
ὑπασπισταῖς τοῖς αὐτοῦ καὶ δορυφόροις ποιεῖσθαι
ἤκουσαν, ἤδη τε τὰς ναῦς ὑπ̓ αὐτῶν τε καὶ Βανδίλων
πληροῦσθαι ἐπύθοντο, τὰ ὅπλα ἐξαπιναίως
ἀράμενοι ἅπασαν κακοῦ ἰδέαν ἐς τοὺς Λίβυας
ἐπεδείξαντο.  
οἱ γὰρ στρατιῶται ὀλίγοι τε ἐν
ἑκάστῃ ἐσχατιᾶς χώρᾳ καὶ ἔτι ἀπαράσκευοι
ὄντες, καταθέουσιν οὐκ ἂν εἶχον πανταχόσε τοῖς
βαρβάροις ἀνθίστασθαι, οὐδὲ τὰς ἐπεκδρομὰς
συχνάς τε καὶ οὐκ ἐκ τοῦ ἐμφανοῦς γινομένας
διακωλύσειν.  
ἀλλ̓ ἄνδρες μὲν οὐδενὶ κόσμῳ
ἐκτείνοντο, γυναῖκες δὲ σὺν παισὶν ἐν ἀνδραπόδων
λόγῳ ἐγίνοντο, τά τε χρήματα ἐκ πάσης ἐσχατιᾶς
ἤγετο καὶ φυγῆς ἡ χώρα ξύμπασα ὑπεπίμπλατο.
ταῦτα Βελισαρίῳ ἤδη που ἀναγομένῳ ἠγγέλλετο.
καὶ αὐτὸς μὲν ἀναστρέφειν οὐκέτι εἶχε, Σολόμωνι
δὲ διέπειν τὸ Λιβύης κράτος παρείχετο, ἀπολέξας
καὶ τῶν ὑπασπιστῶν τε καὶ δορυφόρων τῶν αὑτοῦ
μέρος τὸ πλεῖστον, ὥστε Σολόμωνι ἑπομένους
Μαυρουσίων ὅτι τάχιστα τοὺς ἐπαναστάντας
τῆς ἐς Ῥωμαίους ἀδικίας σὺν προθυμίᾳ πολλῇ
τίσασθαι.  
καὶ βασιλεὺς δὲ στρατιὰν ἄλλην
Σολόμωνι ἔπεμψε, ξὺν Θεοδώρῳ τε τῷ ἐκ Καππαδοκίας
καὶ Ἰλδίγερι: ὃς δὴ Ἀντωνίνης γαμβρὸς
τῆς Βελισαρίου γυναικὸς ἦν.  
ἐπειδὴ δὲ τῶν ἐπὶ
Λιβύης χωρίων τοὺς φόρους οὐκέτι ἦν ἐν γραμματείοις
τεταγμένους εὑρεῖν, ᾗπερ αὐτοὺς ἀπεγράψαντο
ἐν τοῖς ἄνω χρόνοις Ῥωμαῖοι, ἅτε
Γιζερίχου ἀναχαιτίσαντός τε καὶ διαφθείραντος
κατ̓ ἀρχὰς ἅπαντα, Τρύφων τε καὶ Εὐστράτιος
πρὸς βασιλέως ἐστάλησαν, ἐφ̓ ᾧ τοὺς φόρους
αὐτοῖς τάξουσι κατὰ λόγον ἑκάστῳ. οἳ δὴ οὐ
μέτριοι Λίβυσιν οὐδὲ φορητοὶ ἔδοξαν εἶναι.
Βελισάριος δὲ ἅμα Γελίμερί τε καὶ Βανδίλοις
ἐς Βυζάντιον ἀφικόμενος γερῶν ἠξιώθη ἃ δὴ ἐν
τοῖς ἄνω χρόνοις Ῥωμαίων στρατηγοῖς τοῖς νίκας
τὰς μεγίστας καὶ λόγου πολλοῦ ἀξίας ἀναδησαμένοις
διετετάχατο.  
χρόνος δὲ ἀμφὶ ἐνιαυτοὺς
ἑξακοσίους παρῳχήκει ἤδη ἐξ ὅτου ἐς ταῦτα τὰ
γέρα οὐδεὶς ἐληλύθει, ὅτι μὴ Τίτος τε καὶ Τραϊανός,
καὶ ὅσοι ἄλλοι αὐτοκράτορες στρατηγήσαντες
ἐπί τι βαρβαρικὸν ἔθνος ἐνίκησαν.  
τά
τε γὰρ λάφυρα ἐνδεικνύμενος καὶ τὰ τοῦ πολέμου
ἀνδράποδα ἐν μέσῃ πόλει ἐπόμπευσεν, ὃν δὴ
θρίαμβον καλοῦσι Ῥωμαῖοι, οὐ τῷ παλαιῷ μέντοι
τρόπῳ, ἀλλὰ πεζῇ βαδίζων ἐκ τῆς οἰκίας τῆς
αὐτοῦ ἄχρι ἐς τὸν ἱππόδρομον κἀνταῦθα ἐκ
βαλβίδων αὖθις ἕως εἰς τὸν χῶρον ἀφίκετο οὗ
δὴ ὁ θρόνος ὁ βασίλειός ἐστιν.  
ἦν δὲ λάφυρα
μὲν ὅσα δὴ ὑπουργία τῇ βασιλέως ἀνεῖσθαι
εἰώθει, θρόνοι τε χρυσοῖ καὶ ὀχήματα οἷς δὴ
τὴν βασιλέως γυναῖκα ὀχεῖσθαι νόμος, καὶ κόσμος
πολὺς ἐκ λίθων ἐντίμων ξυγκείμενος, ἐκπώματά
τε χρυσᾶ, καὶ τἄλλα ξύμπαντα ὅσα ἐς τὴν
βασιλέως θοίνην χρήσιμα.  
ἦν δὲ καὶ ἄργυρος
ἕλκων μυριάδας ταλάντων πολλὰς καὶ πάντων
τῶν βασιλικῶν κειμηλίων πάμπολύ τι χρῆμα
῾ἅτε Γιζερίχου τὸ ἐν Ῥώμῃ σεσυληκότος Παλάτιον,
ὥσπερ ἐν τοῖς ἔμπροσθεν λόγοις ἐρρήθἠ,
ἐν οἷς καὶ τὰ Ἰουδαίων κειμήλια ἦν, ἅπερ ὁ
Οὐεσπασιανοῦ Τίτος μετὰ τὴν Ἱεροσολύμων
ἅλωσιν ἐς Ῥώμην ξὺν ἑτέροις τισὶν ἤνεγκε.  
καὶ
αὐτὰ τῶν τις Ἰουδαίων ἰδὼν καὶ παραστὰς τῶν
βασιλέως γνωρίμων τινὶ  Ταῦτα,  ἔφη,  τὰ
χρήματα ἐς τὸ ἐν Βυζαντίῳ Παλάτιον ἐσκομίζεσθαι
ἀξύμφορον οἴομαι εἶναι.  
οὐ γὰρ οἷόν τε
αὐτὰ ἑτέρωθι εἶναι ἢ ἐν τῷ χώρῳ οὗ δὴ Σολομὼν
αὐτὰ πρότερον ὁ τῶν Ἰουδαίων βασιλεὺς ἔθετο.
διὰ ταῦτα γὰρ καὶ Γιζέριχος τὰ Ῥωμαίων
βασίλεια εἷλε καὶ νῦν τὰ Βανδίλων ὁ Ῥωμαίων
στρατός.  ταῦτα ἐπεὶ ἀνενεχθέντα βασιλεὺς
ἤκουσεν, ἔδεισέ τε καὶ ξύμπαντα κατὰ τάχος ἐς
τῶν Χριστιανῶν τὰ ἐν Ἱεροσολύμοις ἱερὰ ἔπεμψεν.
ἀνδράποδα δὲ ἦν τοῦ θριάμβου Γελίμερ
τε αὐτός, ἐσθῆτά πού τινα ἐπὶ τῶν ὤμων
ἀμπεχόμενος πορφυρᾶν, καὶ τὸ ξυγγενὲς ἅπαν,
Βανδίλων τε ὅσοι εὐμήκεις τε ἄγαν καὶ καλοὶ
τὰ σώματα ἦσαν.  
ὡς δὲ ἐν τῷ ἱπποδρόμῳ
Γελίμερ ἐγεγόνει καὶ τόν τε βασιλέα ἐπὶ βήματος
ὑψηλοῦ καθήμενον τόν τε δῆμον ἐφ̓ ἑκάτερα
ἑστῶτα εἶδε καὶ αὑτὸν οὗ ἦν κακοῦ περισκοπῶν
ἔγνω, οὔτε ἀπέκλαυσεν οὔτε ἀνῴμωξεν, ἐπιλέγων
δὲ οὐκ ἐπαύσατο κατὰ τὴν Ἑβραίων γραφὴν
Ματαιότης ματαιοτήτων, τὰ πάντα ματαιότης. 
ἀφικόμενον δὲ αὐτὸν κατὰ τὸ βασιλέως βῆμα
τὴν πορφυρίδα περιελόντες, πρηνῆ πεσόντ̣̣̔̓
προσκυνεῖν Ἰουστινιανὸν βασιλέα κατηνάγκασαν
τοῦτο δὲ καὶ Βελισάριος ἐποίει ἅτε ἱκέτης βασιλέως
σὺν αὐτῷ γεγονώς.  
βασιλεύς τε Ἰουστινιανὸς
καὶ ἡ βασιλὶς Θεοδώρα τοὺς Ἰλδερίχου
παῖδάς τε καὶ ἐκγόνους πάντας τε τοὺς ἐκ τῆς
Βαλεντινιανοῦ βασιλέως ξυγγενείας χρήμασιν
ἱκανοῖς ἐδωρήσαντο, καὶ Γελίμερι χωρία οὐκ
εὐκαταφρόνητα ἐν Γαλατίᾳ δόντες ὁμοῦ τοῖς
ξυγγενέσιν ἐνταῦθα οἰκεῖν συνεχώρησαν.  
ἐ̣̣̔̓
πατρικίους μέντοι ἀνάγραπτος Γελίμερ ἥκιστ̣̣̔̓
ἐγεγόνει, ἐπεὶ οὐ μετατίθεσθαι τῆς Ἀρείου δόξἡ̣̣̓ ἤθελεν.
Ὀλίγῳ δὲ ὕστερον Βελισαρίῳ καὶ ὁ θρίαμβος
κατὰ δὴ τὸν παλαιὸν νόμον ξυνετελέσθη. ἐ̣̣̔̓
ὑπάτους γὰρ προελθόντι οἱ ξυνέπεσε φέρεσθἁ̣̣̓
τε πρὸς τῶν αἰχμαλώτων καὶ ἐν τῷ δίφρῳ ὀχου
μένῳ τῷ δήμῳ ῥιπτεῖν αὐτὰ δὴ ἐκεῖνα τὁ̣̣̓
Βανδίλων πολέμου τὰ λάφυρα.  
τά τε γὰρ
ἀργυρώματα καὶ ζώνας χρυσᾶς καὶ ἄλλὁ̣̣̓
πλούτου Βανδιλικοῦ πολύ τι χρῆμα ἐκ τῆς
Βελισαρίου ὑπατείας ὁ δῆμος ἥρπασε, καί τ̣̣̔̓
τῶν οὐκ εἰωθότων ἀνανεοῦσθαι τῷ χρόνῳ ἔδοξε
ταῦτα μὲν δὴ οὕτως ἐν Βυζαντίῳ ἔσχε.
Σολόμων δὲ τὸ ἐν Λιβύῃ παραλαβὼν στράτευμα,
ἐπηρμένων μέν, ὡς προδεδήλωται, τὧ̣̣̓
Μαυρουσίων, ᾐωρημένων δὲ τῶν ὅλων πραγμά
των, ἐν ἀπόρῳ εἶχεν ᾗ τὸ παρὸν θέσθαι.  
τούς τ̣̣̔̓
γὰρ στρατιώτας ἐν Βυζακίῳ καὶ Νουμιδίᾳ ὁ̣̣̓
βάρβαροι ἀνῃρηκέναι καὶ πάντα ἄγειν τε κἁ̣̣̓
φέρειν τὰ ἐκείνῃ ἠγγέλλοντο.  
μάλιστα δὲ αὐτὅ̣̣̓
τε καὶ Καρχηδόνα πᾶσαν συνετάραξε τὰ ἐ̣̣̔̓
Ἀιγάν τε τὸν Μασσαγέτην καὶ Ῥουφῖνον τὸν
Θρᾷκα ἐν Βυζακίῳ ξυνενεχθέντα.  
ἄμφω γὰρ
λογίμω ἐς ἄγαν ἔν τε τῇ Βελισαρίου οἰκίᾳ ἤστην
καὶ τῷ Ῥωμαίων στρατεύματι, ἅτερος μὲν αὐτοῖν
Ἀιγὰν ἐν τοῖς Βελισαρίου δορυφόροις ταττόμενος
ὁ δὲ ἕτερος ἅτε ἁπάντων εὐψυχότατος τὸ σημεῖον
τοῦ στρατηγοῦ ἐν ταῖς παρατάξεσιν εἰωθὼς
φέρειν, ὃν δὴ βανδοφόρον καλοῦσι Ῥωμαῖοι.
τότε γὰρ τούτω τὼ ἄνδρε ἱππικῶν καταλόγων
ἡγουμένω ἐν Βυζακίῳ, ἐπειδὴ τοὺς Μαυρουσίους
εἶδον τά τε ἐν ποσὶ ληιζομένους καὶ Λίβυας
ἅπαντας ἐν ἀνδραπόδων λόγῳ ποιησαμένους,
τηρήσαντες ἐν στενοχωρίᾳ ξὺν τοῖς σφίσιν ἑπομένοις
τοὺς τὴν λείαν παραπέμποντας, αὐτούς τε
κτείνουσι καὶ τοὺς αἰχμαλώτους ἀφαιροῦνται
πάντας.  
ὡς δὲ οὗτος ὁ λόγος ἐς τῶν βαρβάρων
τοὺς ἄρχοντας ἧκε, Κουτζίναν τε καὶ Ἐσδιλάσαν
καὶ Ἰουρφούθην καὶ Μεδισινίσσαν, οὐ μακρὰν
ταύτης δὴ τῆς στενοχωρίας ἀπέχοντας, χωροῦσιν
ἐπ̓ αὐτοὺς παντὶ τῷ στρατῷ περὶ δείλην ὀψίαν.
Ῥωμαῖοι δέ, κομιδῆ τε ὀλίγοι ὄντες καὶ ἐν χώρῳ
στενῷ ἐς μέσον μυριάδων πολλῶν ἀπειλημμένο
ἀμύνεσθαι τοὺς ἐπιόντας οὐχ οἷοί τε ἦσαν. ἔνθ̔ ̣̣̓
γὰρ ἂν τραπεῖεν, ἀεὶ κατὰ νώτου ἐβάλλοντὁ̣̣̓
τότε δὴ Ῥουφῖνός τε καὶ Ἀιγὰν ξὺν ὀλίγοις τισὶ
ἐς πέτραν ἐγγύς που οὖσαν ἀναδραμόντες ἐνθένδ̣̣̔̓
τοὺς βαρβάρους ἠμύνοντο.  
ἕως μὲν οὖν τὁ̣̣̓
τόξοις ἐχρῶντο, οὐκ ἐτόλμων σφίσιν ἐκ το
εὐθέος εἰς χεῖρας ἐλθεῖν οἱ πολέμιοι, ἀλλὰ τὰ
αἰχμὰς ἐσηκόντιζον: ἐπεὶ δὲ τὰ βέλη ἅπαντ
σφᾶς ἤδη ἐπιλελοίπει, οἵ τε Μαυρούσιοι αὐτὁ̣̣̓
ἐς χεῖρας ἦλθον καὶ αὐτοὶ τοῖς ξίφεσιν ἐκ τῶ
παρόντων ἠμύνοντο.  
τοῦ δὲ πλήθους τῶν βαρ
βάρων βιαζομένου, Ἀιγὰν μὲν κρεουργηθεὶς τ̣̣̔̓
σῶμα ὅλον ἐνταῦθα ἔπεσε, Ῥουφῖνον δὲ ῾̣̣̓
πολέμιοι ἁρπάσαντες ἦγον.  
αὐτίκα δὲ τῶν ἀῥ̣̣̓
χόντων εἷς Μεδισινίσσας, δείσας μὴ διαφυγὼ
πράγματα σφίσιν αὖθις παρέχοι, τῆς τε κεφαλῆ
αὐτὸν ἀφαιρεῖται καὶ ταύτην ἐς τὰ οἰκεῖα λαβὼ
ταῖς γυναιξὶ ταῖς αὑτοῦ ἔδειξε, μεγέθους τε ὑπερ
βολῇ καὶ τριχῶν πλήθει ἀξιοθέατον οὖσαν
ἐπεὶ δὲ ἡμᾶς ὁ τῆς ἱστορίας λόγος ἐνταῦθ̣̣̔̓
ἤγαγεν, ἐπάναγκες εἰπεῖν ἄνωθεν ὅθεν τε τ̣̣̔̓
Μαυρουσίων ἔθνη ἐς Λιβύην ἦλθον καὶ ὅπω
ἐνταῦθα ᾠκήσαντο.
Ἐπειδὴ Ἑβραῖοι ἐξ Αἰγύπτου ἀνεχώρησα
καὶ ἄγχι τῶν Παλαιστίνης ὁρίων ἐγένοντο
Μωσῆς μὲν σοφὸς ἀνήρ, ὃς αὐτοῖς τῆς ὁδο
ἡγήσατο. θνήσκει, διαδέχεται δὲ τὴν ἡγεμονία
Ἰησοῦς ὁ τοῦ Ναυῆ παῖς, ὃς ἔς τε τὴν Παλἁ̣̣̓
στίνην τὸν λεὼν τοῦτον εἰσήγαγε καὶ ἀρετὴν ἐ̣̣̔̓
τῷ πολέμῳ κρείττω ἢ κατὰ ἀνθρώπου φύσι
ἐπιδειξάμενος τὴν χώραν ἔσχε.  
καὶ τὰ ἔθν̣̣̔̓
ἅπαντα καταστρεψάμενος τὰς πόλεις εὐπετῶ
παρεστήσατο, ἀνίκητός τε παντάπασιν ἔδοξε
εἶναι.  
τότε δὲ ἡ ἐπιθαλασσία χώρα ἐκ Σιδῶνο
μέχρι τῶν Αἰγύπτου ὁρίων Φοινίκη ξύμπας῾̣̣̓
ὠνομάζετο.  
βασιλεὺς δὲ εἷς τὸ παλαιὸν αὐτ
ἐφειστήκει, ὥσπερ ἅπασιν ὁμολογεῖται οἳ Φοινί
κων τὰ ἀρχαιότατα ἀνεγράψαντο.  
ἐνταῦθ̣̣̔̓
ᾤκηντο ἔθνη πολυανθρωπότατα, Γεργεσαῖοί τ̣̣̔̓
καὶ Ἰεβουσαῖοι καὶ ἄλλα ἄττα ὀνόματα ἔχοντἁ̣̣̓
οἷς δὴ αὐτὰ ἡ τῶν Ἑβραίων ἱστορία καλεῖ.  
οὗτο
ὁ λεὼς ἐπεὶ ἄμαχόν τι χρῆμα τὸν ἐπηλύτη
στρατηγὸν εἶδον, ἐξ ἠθῶν τῶν πατρίων ἐξανα
στάντες ἐπ̓ Αἰγύπτου ὁμόρου οὔσης ἐχώρησαν
ἔνθα χῶρον οὐδένα ἱκανὸν σφίσιν ἐνοικήσασθα
εὑρόντες, ἐπεὶ ἐν Αἰγύπτῳ πολυανθρωπία ἐ̣̣̔̓
παλαιοῦ ἦν, ἐς Λιβύην ἐστάλησαν.  
πόλεις τ̣̣̔̓
οἰκήσαντες πολλὰς ξύμπασαν Λιβύην μέχρι στη
λῶν τῶν Ἡρακλείων ἔσχον, ἐνταῦθά τε καὶ ἐς ἐμ
τῇ Φοινίκων φωνῇ χρώμενοι ᾤκηνται.  
ἐδείμαντ
δὲ καὶ φρούριον ἐν Νουμιδίᾳ, οὗ νῦν πόλις Τίγισί
ἐστί τε καὶ ὀνομάζεται.  
ἔνθα στῆλαι δύο ἐ̣̣̔̓
λίθων λευκῶν πεποιημέναι ἄγχι κρήνης εἰσὶ τῆ
μεγάλης, γράμματα Φοινικικὰ ἐγκεκολαμμέν̣̣̔̓
ἔχουσαι τῇ Φοινίκων γλώσσῃ λέγοντα ὧδε
Ἡμεῖς ἐσμεν οἱ φυγόντες ἀπὸ προσώπου Ἰησο
τοῦ λῃστοῦ υἱοῦ Ναυῆ.  ἦσαν δὲ καὶ ἄλλ̣̣̔̓
ἔθνη ἐν Λιβύῃ πρότερον ᾠκημένα, οἳ διὰ τὸ ἐ̣̣̔̓
παλαιοῦ ἐνταῦθα ἱδρῦσθαι αὐτόχθονες εἶνα
ἐλέγοντο.  
καὶ ἀπ̓ αὐτοῦ Ἀνταῖον, τὸν αὐτῶ
βασιλέα, ὃς ἐν Κλιπέᾳ Ἡρακλεῖ ἐπάλαισε, τῆ
γῆς υἱὸν ἔφασαν εἶναι.  
χρόνῳ δὲ ὕστερον καὶ
ὅσοι μετὰ Διδοῦς ἐκ Φοινίκης ἀνέστησαν ἅτε
πρὸς ξυγγενεῖς τοὺς ἐν Λιβύῃ ᾠκημένους ἀφίκοντο.
οἳ δὴ αὐτοῖς Καρχηδόνα κτίσαι τε καὶ
ἔχειν ἐθελούσιοι ξυνεχώρησαν.  
προϊόντος δὲ
τοῦ χρόνου ἡ τῶν Καρχηδονίων δύναμις μεγάλη
ἐγίνετο καὶ πολυάνθρωπος.  
μάχης τε σφίς῾̣̣̓
γενομένης πρὸς τοὺς ὁμόρους, οἳ πρότεροι, ὥσπερ
ἐρρήθη, ἐκ Παλαιστίνης ἀφίκοντο καὶ τὰ νῦν
Μαυρούσιοι καλοῦνται, ἐκράτησάν τε αὐτῶν ὁ̣̣̓
Καρχηδόνιοι καὶ ὡς ἀπωτάτω οἰκεῖν Καρχηδόνος
ἠνάγκασαν.  
ἔπειτα δὲ Ῥωμαῖοι πάντων καθυπέρτεροι
τῷ πολέμῳ γενόμενοι Μαυρουσίους μὲν
ἐς τὰς ἐσχατιὰς τῆς ἐν Λιβύῃ οἰκουμένης χώρας
ἱδρύσαντο, Καρχηδονίους δὲ καὶ Λίβυας τοὺς
ἄλλους κατηκόους σφίσιν ἐς φόρου ἀπαγωγὴν
ἐποιήσαντο.  
ὕστερον δὲ οἱ Μαυρούσιοι πολλὰς
κατὰ Βανδίλων νίκας ἀνελόμενοι Μαυριτανίαν
τε τὴν νῦν καλουμένην ἐκ Γαδείρων μέχρι τῶν
Καισαρείας ὁρίων τείνουσαν καὶ Λιβύης τῆς
ἄλλης τὰ πλεῖστα ἔσχον. τὰ μὲν δὴ τῆς Μαυρουσίων
ἐν Λιβύῃ ἐνοικήσεως ταύτῃ πη ἔσχε.
Σολόμων δὲ τὰ ἐς Ῥουφῖνον καὶ Ἀιγὰν ξυνενεχθέντα
ἀκούσας τόν τε πόλεμον ἐν παρασκευῇ
ἐποιεῖτο καὶ πρὸς τοὺς Μαυρουσίων ἄρχοντας
ἔγραψε τάδε:  
Ἤδη μὲν καὶ ἄλλοις ἀνθρώπων
τισὶν ἀπονενοῆσθαί τε καὶ ἀπολωλέναι τετύχηκεν,
οἳ οὐδενὶ πρότερον τεκμηριῶσαι ἔσχον ὅπη
ποτὲ αὐτοῖς τὰ τῆς ἀπονοίας ἐκβήσεται.  
ὑμεῖς
δέ, οἷς τὸ παράδειγμα ἐγγύθεν ἐκ τῶν συνοίκων
ὑμῖν Βανδίλων ἐστί, τί ποτε ἆρα παθόντες χεῖράς
τε ἀνταίρειν ἔγνωτε βασιλεῖ τῷ μεγάλῳ καὶ τὴν
ὑμῶν αὐτῶν σωτηρίαν προέσθαι,  
καὶ ταῦτα
ὅρκους τε τοὺς δεινοτάτους ἐν γράμμασι δόντες
καὶ τοὺς παῖδας τοὺς ὑμετέρους τῶν ὡμολογημένων
ἐνέχυρα παρασχόμενοι;  
ἢ ἐπίδειξίν τινα
ἐγνώκατε ποιεῖσθαι, ὡς ὑμῖν οὔτε θεοῦ οὔτε
πίστεως οὔτε τῆς ξυγγενείας αὐτῆς οὔτε τῆς
σωτηρίας οὔτε ἄλλου ὁτουοῦν ἐστί τις λόγος;
καίτοι, εἰ τὰ ἐς τὸ θεῖον ὑμῖν οὕτως ἤσκηται, τίνι
ξυμμάχῳ πιστεύοντες ἐπὶ τὸν Ῥωμαίων βασιλέα
χωρεῖτε;  
εἰ δὲ τοὺς παῖδας ἀπολοῦντες στρατεύεσθε,
τί ποτέ ἐστιν ὑπὲρ ὅτου κινδυνεύειν βεβούλησθε;
ἀλλ̓ εἰ μὲν ἤδη τις εἰσῆλθεν ὑμᾶς τῶν
φθασάντων μετάμελος, γράψατε ὅπως ὑμῖν εὖ τὰ
πεπραγμένα θησόμεθα: εἰ δὲ τὰ τῆς ἀπονοίας
ὑμῖν οὔπω λελώφηκε, δέξασθε Ῥωμαϊκὸν πόλεμον
μετὰ τῶν ὅρκων οἷς ἐλωβήσασθε καὶ τῆς ἐς τοὺς
παῖδας τοὺς ὑμετέρους ἀδικίας ὑμῖν προσιόντα. 
Τοσαῦτα μὲν Σολόμων ἔγραψεν. οἱ δὲ Μαυρούσιοι
ἀπεκρίναντο ὧδε:  Βελισάριος μὲν ἐπαγγελίαις
μεγάλαις ἡμᾶς περιελθὼν ἔπεισε βασιλέως
Ἰουστινιανοῦ κατηκόους εἶναι: Ῥωμαῖοι δὲ τῶν
ἀγαθῶν ἡμῖν οὐδενὸς μεταδόντες λιμῷ πιεζομένους
ἠξίουν φίλους τε ἡμᾶς καὶ ξυμμάχους
ἔχειν.  
ὥστε εἰκότως ἂν μᾶλλον ὑμῖν ἢ Μαυρουσίοις
τὸ μὴ πιστοῖς καλεῖσθαι προσήκει.  
λύουσι
γὰρ τὰς σπονδὰς οὐχ ὅσοι ἀδικούμενοι ἐκ τοῦ
ἐμφανοῦς τῶν πέλας κατηγοροῦντες ἀφίστανται,
ἀλλ̓ ὅσοι ὑποσπόνδους ἔχειν ἀξιοῦντές τινας εἶτα
βιάζονται.  
καὶ τὸν θεὸν πολέμιον σφίσι ποιοῦνται
οὐχ οἳ ἂν τὰ σφέτερα αὐτῶν κομιούμενοι
ἐφ̓ ἑτέρους χωροῖεν, ἀλλ̓ ὅσοι τῶν ἀλλοτρίων
ἐπιβατεύοντες ἐς κίνδυνον πολέμου καθίστανται.
παίδων μέντοι ἕνεκεν ὑμῖν μελήσει, οἷς μίαν
ἄγεσθαι γυναῖκα ἀνάγκη: ἡμᾶς γάρ, οἷς καὶ
κατὰ πεντήκοντα, ἂν οὕτω τύχῃ, συνοικοῦσι γυναῖκες,
παίδων οὐκ ἄν ποτε ἐπιλίποι γονή. 
Ταῦτα ἀναλεξαμένῳ Σολόμωνι τὸ στράτευμα
ὅλον ἐπὶ Μαυρουσίους ἐπάγειν ἔδοξε. διαθέμενός
τε τὰ ἐν Καρχηδόνι πράγματα, παντὶ τῷ στρατῷ
ἐς Βυζάκιον ᾔει.  
γενόμενος δὲ ἐς Μάμμης τὸ
χωρίον, ἔνθα δὴ οἱ τέτταρες τῶν Μαυρουσίων
ἄρχοντες ἐστρατοπεδεύσαντο ὧν ὀλίγῳ πρότερον
ἐπεμνήσθην, χαράκωμα ἐποιήσατο.  
ὄρη δέ εἰσιν
ἐνταῦθα ὑψηλὰ καὶ χωρίον ὁμαλὲς περὶ τὸν πρόποδα
τῶν ὀρῶν, ἔνθα οἱ βάρβαροι παρασκευασάμενοι
ἐς τὴν μάχην ἐποιοῦντο τὴν παράταξιν
ὧδε.  
κύκλον ἐκ τῶν καμήλων ταξάμενοι, ὅπερ
καὶ τὸν Καβάωνα ἐν τοῖς ἔμπροσθεν λόγοις εἰργάσθαι
ἐρρήθη, κατὰ δυοκαίδεκα μάλιστα τοῦ
μετώπου βάθος ἐποίουν.  
καὶ γυναῖκας μὲν ξὺν
τοῖς παισὶ κατέθεντο τοῦ κύκλου ἐντός: ῾τοῖς γὰρ
Μαυρουσίοις καὶ γυναῖκας ὀλίγας ξὺν τοῖς παισὶν
ἐς παράταξιν ἐπάγεσθαι νόμος, αἵπερ αὐτοῖς
χαρακώματά τε καὶ καλύβας ποιοῦσι, καὶ ἱπποκομοῦσιν
ἐμπείρως, καὶ τῶν τε καμήλων τῆς τε
τροφῆς ἐπιμελοῦνται:  
καὶ θήγουσαι τὰ τῶν ὅπλων
σιδήρια πολλοὺς σφίσι παραιροῦνται τῶν ἐν ταῖς
παρατάξεσι πόνων:᾿ αὐτοὶ δὲ πεζοὶ ἐς μέσους
τῶν καμήλων τοὺς πόδας ἵσταντο, ἀσπίδας τε καὶ
ξίφη ἔχοντες καὶ δοράτια, οἷς ἀκοντίζειν εἰώθασι.
τινὲς δὲ αὐτῶν ἐν τοῖς ὄρεσιν ἔχοντες τοὺς ἵππους
ἡσύχαζον.  
Σολόμων δὲ τὸ μὲν ἥμισυ τοῦ Μαυρουσίων
κύκλου ὃ πρὸς τῷ ὄρει ἐτύγχανεν ὂν
ἀφῆκεν, οὐδένα ἐνταῦθα καταστησάμενος.  
ἔδεισε
γὰρ μὴ κατιόντες τε οἱ ἐν τῷ ὄρει πολέμιοι καὶ οἱ
ἐν τῷ κύκλῳ ἐπιστρεφόμενοι ἀμφιβόλους ἐν τῇ
παρατάξει τοὺς ἐκείνῃ ταττομένους ποιήσωνται.
ἐς δὲ τοῦ κύκλου τὸ λειπόμενον ὅλον ἀντιτάξας
τὸ στράτευμα, ἐπειδὴ αὐτῶν τοὺς πολλοὺς εἶδε
πεφοβημένους τε καὶ ἀθαρσοῦντας, διὰ τὰ ἐς
Ἀιγάν τε καὶ Ῥουφῖνον ξυνενεχθέντα, βουλόμενος
ὑπόμνησιν ποιήσασθαι αὐτοῖς τοῦ θαρσεῖν
ἔλεξε τάδε:  
Ἄνδρες οἱ Βελισαρίῳ ξυστρατευσάμενοι,
μηδεὶς ὑμᾶς τῶν ἀνδρῶν τῶνδε φόβος
εἰσίτω, μηδέ, εἰ Μαυρούσιοι κατὰ μυριάδας πέντε
συνειλεγμένοι Ῥωμαίων ἤδη πεντακοσίων ἐκράτησαν,
τοῦτο ὑμῖν ἐν παραδείγματος μοίρᾳ γινέσθω.
ἀλλ̓ ἀναμνήσθητε μὲν τῆς ἀρετῆς τῆς
ὑμετέρας, ἐκλογίζεσθε δὲ ὡς Βανδίλοι μὲν Μαυρουσίων
ἐκράτουν, ὑμεῖς δὲ Βανδίλων ἀκονιτὶ
κύριοι τῷ πολέμῳ γεγένησθε, καὶ ὡς τοὺς τῶν
μειζόνων κεκρατηκότας περὶ τῶν καταδεεστέρων
πεφοβῆσθαι οὐ δίκαιον.  
καίτοι πάντων ἀνθρώπων
ἐς ἀγῶνα πολέμου φαυλότατον εἶναι δοκεῖ τὸ
Μαυρουσίων ἔθνος.  
γυμνοί τε γὰρ οἱ πλεῖστοί
εἰσι καὶ αὐτῶν ὅσοι ἀσπίδας ἔχουσι, βραχείας τε
ταύτας καὶ οὐκ εὖ πεποιημένας οὐδὲ ἀπωθεῖσθαι
τὰ προσιόντα δυναμένας προβέβληνται.  
καὶ τὰ
δύο ταῦτα δοράτια ἀπορρίψαντες, ἢν μή τι δράσωσιν,
αὐτόματοι ἐς φυγὴν τρέπονται. ὥστε
πάρεστιν ὑμῖν τὴν πρώτην φυλαξαμένοις τῶν
βαρβάρων ὁρμὴν ἀνελέσθαι οὐδενὶ πόνῳ τὸ τοῦ
πολέμου κράτος.  
τῆς δὲ ὑμετέρας ὁπλίσεως ἡλίκον
πρὸς τοὺς ἐναντίους τὸ διαλλάσσον ἐστὶν
ὁρᾶτε δήπου.  
καὶ τούτων ἔξω, ψυχῶν μὲν ἀρετὴ
καὶ σωμάτων ἀλκὴ καὶ πολέμων ἐμπειρία καὶ τὸ
θαρσεῖν, διὰ τὸ πάντας ἤδη νενικηκέναι τοὺς
πολεμίους, ὑμῖν πρόσεστιν: οἱ δὲ Μαυρούσιοι
τούτων ἁπάντων ἐστερημένοι μόνῳ τῷ σφῶν αὐτῶν
ὁμίλῳ πιστεύουσι.  
ῥᾷον δὲ ὀλίγοι ὡς ἄριστα
παρεσκευασμένοι πλῆθος οὐκ ἀγαθῶν τὰ πολέμια
νικῶσιν ἀνθρώπων ἢ πρὸς αὐτῶν ἡσσῶνται.  
τῷ
μὲν γὰρ ἀγαθῷ στρατιώτῃ τὸ θαρσεῖν ἐφ̓ ἑαυτῷ
πάρεστι, τῷ δὲ ἀνάνδρῳ τὸ τῶν συντεταγμένων
πλῆθος ἐς ἐπισφαλῆ στενοχωρίαν ὡς τὰ πολλὰ
περιίσταται.  
καὶ μὴν καὶ καμήλων τῶνδε ὑμᾶς
ὑπερφρονεῖν ἄξιον, αἳ οὔτε ἀμύνειν τοῖς πολεμίοις
οἷαί τέ εἰσι καὶ πληγεῖσαι, ὡς τὸ εἰκός, μείζονος
ταραχῆς τε καὶ ἀταξίας αἴτιαι τούτοις γενήσονται.
καὶ τὸ προπετὲς ὃ διὰ τὸ πρότερον εὐημερῆσαι
οἱ πολέμιοι κέκτηνται, ὑμῖν συναγωνιεῖσθαι
ξυμβήσεται.  
τόλμα γὰρ τῇ μὲν δυνάμει ξυμμετρουμένη
τάχα τι καὶ τοὺς αὐτῇ χρωμένους ὀνήσει,
ὑπεραίρουσα δὲ ταύτην ἐς κίνδυνον ἄγει. ὧν
ἐνθυμούμενοι καὶ τῶν πολεμίων καταφρονοῦντες
σιγήν τε καὶ κόσμον ἀσκεῖτε: τούτων γὰρ ἐπιμελούμενοι
ῥᾷόν τε καὶ ἀπονώτερον τῆς τῶν βαρβάρων
ἀκοσμίας κρατήσομεν.  ταῦτα μὲν Σολόμων εἶπεν.
Οἱ δὲ τῶν Μαυρουσίων ἄρχοντες ἐπειδὴ καὶ αὐτοὶ
τοὺς βαρβάρους καταπεπληγμένους τὴν τῶν
Ῥωμαίων εὐκοσμίαν εἶδον, βουλόμενοι αὐτῶν τὸ
πλῆθος ἐπὶ τὸ θαρσεῖν αὖθις ἀντικαθιστάναι
τοιάδε παρεκελεύσαντο:  
Ὡς μὲν ἀνθρώπεια Ῥωμαῖοι
σώματα ἔχουσι καὶ οἷα σιδήρῳ πλησσόμεν̣̣̔̓
εἴκειν μεμαθήκαμεν, ὦ ξυστρατιῶται, οἷς αὐτῶν
ἔναγχος τοὺς πάντων ἀρίστους πὴ μὲν καταχωσθέντας
τοῖς δόρασι τοῖς ἡμετέροις ἐκτείναμεν, πὴ
δὲ ἁρπάσαντες δορυαλώτους ἡμῶν αὐτῶν πεποιήμεθα.
τούτων δὲ τοιούτων ὄντων, ὡς καὶ νῦν
αὐτῶν τῷ πλήθει παρὰ πολὺ προέχειν αὐχοῦμεν
ὁρᾶν πάρεστι.  
καὶ μὴν καὶ ὑπὲρ τῶν μεγίστων
ἡμῖν ὁ ἀγών ἐστιν, ἢ Λιβύης πάσης κυρίοις εἶναι,
ἢ τοῖς ἀλαζόσι τοῖσδε δουλεύειν. ὥστε ἡμῖν ἀνάγκη
ὡς μάλιστα ἐν τῷ παρόντι ἀνδραγαθίζεσθαι.
οἷς γὰρ ὑπὲρ τῶν ὅλων ὁ κίνδυνος, μὴ οὐχὶ εὐψυχοτάτοις
εἶναι ἀξύμφορον.  
τῆς δὲ τῶν πολεμίων
ὁπλίσεως ὑπερφρονεῖν ἡμᾶς προσήκει. ἤν τε γὰρ
πεζῇ ἐφ̓ ἡμᾶς ἴωσιν, οὐκ εὐσταλεῖς ἔσονται,
ἀλλ̓ ἡσσηθήσονται τοῦ Μαυρουσίων τάχους, καὶ
τὴν ἵππον αὐτοῖς ἥ τε τῶν καμήλων ὄψις ἐκπλήξασα
καὶ τὸν ἄλλον τοῦ πολέμου θόρυβον ἡ τούτων
κραυγὴ ὑπερηχοῦσα εἰς ἀταξίαν, ὥς γε τὸ
εἰκός, καταστήσεται.  
καὶ τὴν ἐς Βανδίλους νίκην
εἴ τις ἐκλογιζόμενος μὴ ἀνταγωνίστους αὐτοὺς
οἴεται εἶναι, γνώμης ἁμαρτάνει.  
ἡ μὲν γὰρ τοῦ
πολέμου ῥοπὴ τῇ τοῦ στρατηγοῦντος ἀρετῇ ἢ
τύχῃ κρίνεσθαι πέφυκε: Βελισάριον δέ, ὃς τῆς
Βανδίλων ἐπικρατήσεως αἴτιος γέγονεν, ἐκποδὼν
νῦν ἡμῖν ἑστηκέναι πεποίηκε τὸ δαιμόνιον.  
ἄλλως
τε καὶ ἡμεῖς Βανδίλους πολλάκις νενικηκότες
περιελόντες τε τὴν αὐτῶν δύναμιν, ἑτοιμότερόν τε
καὶ ἀπονώτερον Ῥωμαίοις τὸ κατ̓ αὐτῶν πεποιήμεθα
κράτος.  
καὶ νῦν δὲ πολεμίων τῶνδε κρατήσειν,
ἢν ἐν τῷ ἔργῳ ἀνδραγαθίζησθε, ἐλπίδα ἔχομεν. 
Τοσαῦτα καὶ οἱ Μαυρουσίων ἄρχοντες παρακελευσάμενοι
τῆς ξυμβολῆς ἦρχον. καὶ τὰ μὲν
πρῶτα πολλὴ ἀκοσμία ἐς τὸ Ῥωμαίων στράτευμα
ἐγεγόνει.  
οἱ γὰρ ἵπποι αὐτοῖς τῇ τε κραυγῇ
καὶ τῇ ὄψει τῶν καμήλων ἀχθόμενοι ἀνεχαιτίζοντό
τε καὶ ἀπορριπτοῦντες τοὺς ἐπιβάτας
οὐδενὶ κόσμῳ οἱ πλεῖστοι ἔφευγον.  
καὶ ἐν τούτῳ
ἐπεκδρομὰς ποιούμενοι οἱ Μαυρούσιοι καὶ τὰ
δοράτια ὅσα σφίσιν ἐν ταῖς χερσὶν ἦν ἀκοντίζοντες,
θορύβου τε αὐτῶν ἐμπίπλασθαι τὸ στράτευμα
ἐποίουν καὶ οὔτε ἀμυνομένους οὔτε ἐν τάξει
μένοντας ἔπλησσον.  
ὕστερον δὲ Σολόμων, κατιδὼν
τὰ πρασσόμενα, ἔκ τε τοῦ ἵππου ἀποθρώσκει
πρῶτος καὶ τοὺς ἄλλους ἅπαντας ἐς τοῦτο ἐνάγει.
καὶ ἐπειδὴ ἀπέβησαν, τοῖς μὲν ἄλλοις ἐνετέλλετο
ἡσυχάζουσι καὶ τὰς ἀσπίδας προβαλλομένοις
δεχομένοις τε τὰ παρὰ τῶν πολεμίων πεμπόμενα
ἐν τῇ τάξει μένειν: αὐτὸς δὲ στρατιώτας οὐχ
ἧσσον ἢ πεντακοσίους ἐπαγόμενος ἐς τὴν τοῦ
κύκλου ἐπέσκηψε μοῖραν.  
οὓς δὴ τὰ ξίφη
ἀνελομένους ἐκέλευε τὰς καμήλους αἳ ταύτῃ
εἱστήκεσαν κτείνειν.  
τότε Μαυρούσιοι μὲν ὅσοι
ἐκείνῃ ἐτετάχατο ἐς φυγὴν ὥρμηντο, οἱ δὲ ξὺν τῷ
Σολόμωνι κτείνουσι καμήλους ἀμφὶ διακοσίας,
αὐτίκα τε ὁ κύκλος, ἐπεὶ αἱ κάμηλοι ἔπεσον,
ἐσβατὸς Ῥωμαίοις ἐγένετο. καὶ αὐτοὶ μὲν δρόμῳ
ἐς τὸ τοῦ κύκλου μέσον ἐχώρουν, ἔνθα αἱ Μαυρουσίων
γυναῖκες ἐκάθηντο: οἱ δὲ βάρβαροι
ἐκπεπληγμένοι ἐς τὸ ὄρος ὅπερ ἄγχιστα ἦν
ἀποχωροῦσι, φεύγοντάς τε αὐτοὺς ξὺν πάσῃ
ἀκοσμίᾳ ἐπισπόμενοι Ῥωμαῖοι ἔκτεινον.  
καὶ
λέγονται Μαυρουσίων μύριοι ἐν τούτῳ τῷ πόνῳ
ἀποθανεῖν: γυναῖκές τε πᾶσαι ξὺν τοῖς παισὶν
ἐν ἀνδραπόδων λόγῳ ἐγένοντο.  
καὶ καμήλους
οἱ στρατιῶται πάσας, ὅσας οὐκ ἔκτειναν, ἐληίσαντο.
οὕτω τε Ῥωμαῖοι μὲν ξὺν πάσῃ τῇ
λείᾳ ἐς Καρχηδόνα ᾔεσαν, τὴν ἐπινίκιον ἑορτὴν ἄξοντες.
οἱ δὲ βάρβαροι χρώμενοι θυμῷ πανδημεὶ
ἐπὶ Ῥωμαίους αὖθις, οὐδένα σφῶν ἀπολιπόντες,
ἐστράτευσαν, καὶ καταθεῖν τὰ ἐν Βυζακίῳ
χωρία ἤρξαντο, οὐδεμιᾶς ἡλικίας τῶν σφίσι
παραπιπτόντων φειδόμενοι.  
ἄρτι τε Σολόμωνι
ἐς Καρχηδόνα ἐληλακότι βάρβαροι πλήθει μεγάλῳ
ἐς Βυζάκιον ἐληλυθέναι καὶ ληίζεσθαι
πάντα τὰ ἐκείνῃ ἠγγέλλοντο. ἄρας οὖν κατὰ
τάχος παντὶ τῷ στρατῷ ἐπ̓ αὐτοὺς ᾔει.  
γενόμενος
δὲ ἐν Βουργάωνι, ἔνθα οἱ πολέμιοι ἐστρατοπεδεύσαντο,
ἡμέρας μέν τινας ἀντεκάθητο,
ὅπως, ἐπειδὰν τάχιστα ἐν τῷ ὁμαλεῖ γένωνται
οἱ Μαυρούσιοι, τῆς ξυμβολῆς ἄρχοι.  
ὡς δὲ
ἐκεῖνοι ἐν τῷ ὄρει ἔμενον, διεῖπέ τε ὡς ἐς μάχην
καὶ διεκόσμει τὸ στράτευμα, οἱ δὲ Μαυρούσιοι
ἐς μὲν τὸ πεδίον ἥκιστα Ῥωμαίοις τὸ λοιπὸν ἐς
μάχην ἰέναι διενοοῦντο ῾ἤδη γὰρ αὐτοὺς ἄμαχόν
τι δέος ἐσῄεἰ, ἐν δὲ τῷ ὄρει ἤλπιζον ῥᾷον αὐτῶν
περιέσεσθαι τῷ πολέμῳ.  
ἔστι δὲ τὸ ὄρος ὁ
Βουργάων ἐπὶ πλεῖστον μὲν ἀπότομον καὶ τὰ
πρὸς ἀνίσχοντα ἥλιον δεινῶς ἄβατον, τὰ δὲ πρὸς
ἑσπέραν εὐέφοδόν τε καὶ ὑπτίως ἔχον.  
καὶ
σκοπέλω ὑψηλὼ δύο ἀνέχετον νάπην τινὰ ἐν
μέσῳ σφῶν ἐργαζομένω, στενὴν μὲν κομιδῆ, ἐς
βάθος δέ τι ἄφατον κατατείνουσαν.  
οἱ δὲ βάρβαροι
τὴν μὲν ἄκραν τοῦ ὄρους ἀπέλιπον ἀνδρῶν
ἔρημον, οὐδὲν ἐνθένδε πολέμιον οἰόμενοι σφίσιν
ἔσεσθαι: ὁμοίως δὲ καὶ τὸν ἀμφὶ τὸν πρόποδα
χῶρον ἔλιπον οὗ δὴ εὐπρόσοδος ὁ Βουργάων ἦν.
κατὰ δὲ τὰ μέσα στρατοπεδευσάμενοι ἔμενον,
ὅπως, ἢν οἱ πολέμιοι ἐπὶ σφᾶς ἀνιόντες μάχης
ἄρξωσιν, αὐτοὶ ἤδη ὕπερθεν ἐκείνων γενόμενοι
κατὰ κορυφὴν βάλλωσιν.  
ἦσαν δὲ αὐτοῖς ἐν
τῷ ὄρει καὶ ἵπποι πολλοὶ ἢ ἐς φυγὴν παρεσκευασμένοι,
ἢ ἐς τὴν δίωξιν, ἢν τῆς μάχης κρατήσωσι.
Σολόμων δέ, ἐπεὶ εἶδε τοὺς Μαυρουσίους οὐκέτι
ἐν τῷ ὁμαλεῖ ἐθέλοντας διαμάχεσθαι, καὶ ἅμα τῇ
προσεδρείᾳ τὸ Ῥωμαίων στράτευμα ἐν χωρίῳ
ἐρήμῳ ἤχθετο, ἐς χεῖρας ἐλθεῖν τοῖς πολεμίοις ἐν
Βουργάωνι ἠπείγετο.  
ἰδὼν δὲ τοὺς στρατιώτας
καταπεπληγμένους τῷ τῶν ἐναντίων ὁμίλῳ πολυπλασίῳ
ἢ ἐν τῇ προτέρᾳ μάχῃ γεγενημένῳ, ξυγκαλέσας
τὸ πλῆθος ἔλεξε τοιάδε:  
Τὸ μὲν δέος ᾧ
πρὸς ὑμᾶς οἱ πολέμιοι χρῶνται, οὐχ ἑτέρου του
κατηγόρου δεῖται, ἀλλ̓ αὐτεπάγγελτον ἐξελήλεγκται
τὴν οἴκοθεν ἐπαγόμενον μαρτυρίαν
ὁρᾶτε γὰρ δή που τοὺς ἐναντίους εἰς τόσας μὲν
καὶ τόσας μυριάδας συνειλεγμένους, οὐ τολμῶντας
δὲ ἡμῖν εἰς τὸ πεδίον καταβαίνοντας ξυμβαλεῖν,
οὐδὲ πιστεύειν ἐπὶ σφίσιν αὐτοῖς ἔχοντας
ἀλλ̓ εἰς τὴν τοῦ χωρίου τούτου δυσκολίαν καταφυγόντας.
ὥστε ὑμῖν οὐδέ τι ἐγκελεύεσθαι ἔν γε
τῷ παρόντι ἐπάναγκες. οἷς γὰρ τὰ πράγματα
καὶ ἡ τῶν πολεμίων ἀσθένεια τὸ θαρσεῖν
δίδωσιν, οὐδὲν οἶμαι τῆς ἐκ τῶν λόγων ὠφελείας
προσδεῖ.  
τοσοῦτον δὲ ὑπομνῆσαι ὑμᾶς δεήσἑ̣̣̓
ὡς, ἢν μετὰ εὐψυχίας καὶ τήνδε τὴν ξυμβολὴν
διενέγκωμεν, λελείψεται ἡμῖν, Βανδίλων
τε νενικημένων καὶ Μαυρουσίων εἰς ταὐτὸ τύχης
ἐληλακότων, τῶν Λιβύης ἀγαθῶν ἀπόνασθαι πάντων,
οὐδὲν ὅ τι καὶ πολέμιον ἐννοεῖν ἔχουσιν
ὅπως δὲ μὴ κατὰ κορυφὴν ὑμᾶς οἱ πολέμιο
βάλλωσι, μηδέ τι ἐκ τοῦ χωρίου ἡμῖν γίγνοιτο
βλάβος, ἐγὼ προνοήσω. 
Τοσαῦτα παρακελευσάμενος Σολόμων, Θεόδωρον
ἐκέλευεν, ὃς τῶν ἐξκουβιτώρων ἡγεῖτ̣̣̔̓
῾οὕτω γὰρ τοὺς φύλακας Ῥωμαῖοι καλοῦσἰ,
πεζοὺς χιλίους ἐπαγαγόμενον ἀμφὶ δείλην ὀψίαν
ἔχοντά τε καὶ τῶν σημείων τινὰ ἐς τὰ πρὸς ἀνίσχοντα
ἥλιον τοῦ Βουργάωνος λάθρα ἀναβῆναι,
οὗ μάλιστα δύσοδόν τε τὸ ὄρος καὶ σχεδόν τι
ἀπόρευτον ἦν, ἐπιστείλας ὥστε, ἐπειδὰν ἄγχι ἐς
τὸν τοῦ ὄρους κολωνὸν ἵκωνται, ἐνταῦθα ἡσυχάζοντας
τὸ λοιπὸν διανυκτερεύειν, ἅμα τε ἡλίῳ
ἀνίσχοντι καθύπερθεν φαινομένους τῶν πολεμίων
καὶ τὰ σημεῖα ἐνδεικνυμένους βάλλειν.  
ὁ δὲ
κατὰ ταῦτα ἐποίει. καὶ ἐπεὶ πόρρω ἦν τῶν
νυκτῶν, διὰ τοῦ κρημνώδους ἐγγὺς τοῦ σκοπέλου
ἀφικόμενοι μὴ ὅτι Μαυρουσίους, ἀλλὰ καὶ
Ῥωμαίους ἅπαντας ἔλαθον:  
ἐς προφυλακὴν
γὰρ τῷ λόγῳ ἐστέλλοντο, μή τις ἔξωθεν ἐς τὸ
στρατόπεδον κακουργήσων ἴοι. ὄρθρου δὲ βαθέος
Σολόμων παντὶ τῷ στρατῷ κατὰ τοῦ Βουργάωνος
τὰ ἔσχατα ἐπὶ τοὺς πολεμίους ἀνέβαινε.  
καὶ
ἐπειδὴ πρωῒ ἐγεγόνει ἐγγύς τε οἱ πολέμιοι καθεωρῶντο,
οὐκέτι γυμνήν, ὥσπερ τὸ πρότερον, οἱ
στρατιῶται τὴν τοῦ ὄρους ὑπερβολὴν ὁρῶντες,
ἀλλὰ ἀνδρῶν τε ἀνάπλεων καὶ σημεῖα Ῥωμαϊκὰ
ἐνδεικνυμένων ῾ἤδη γὰρ καὶ ὑπέφαινέ τι ἡμέρας᾿
διηποροῦντο.  
ἐπεὶ δὲ τῶν χειρῶν οἱ ἐν τῇ ἄκρᾳ
ἦρχον, οἵ τε Ῥωμαῖοι τὸ στράτευμα οἰκεῖον
εἶναι καὶ οἱ βάρβαροι ἐν μέσῳ τῶν πολεμίων
γεγονέναι ᾐσθάνοντο, βαλλόμενοι δὲ ἑκατέρωθεν,
καὶ οὐ παρὸν σφίσι τοὺς πολεμίους ἀμύνεσθαι, ἐς
ἀλκὴν μὲν οὐκέτι ἔβλεπον, ἐς φυγὴν δὲ αὐτίκα
ξύμπαντες ὥρμηντο.  
οὔτε δὲ ἐς τοῦ Βουργάωνος
τὴν ὑπερβολὴν ἀναδραμεῖν ἔχοντες, πρὸς τῶν
πολεμίων κατεχομένην, οὔτε ἐς τὸ ὁμαλὲς διὰ τοῦ
πρόποδός πη ἰέναι, ἐνθένδε σφίσιν ἐπικειμένων
τῶν ἐναντίων, ἔς τε τὴν νάπην καὶ ἐς τῶν σκοπέλων
τὸν ἕτερον δρόμῳ πολλῷ ᾔεσαν, οἱ μὲν αὐτοῖς
ἵπποις, οἱ δὲ καὶ πεζῇ.  
ἅτε δὲ ὅμιλος πολὺς ἐν
φόβῳ καὶ θορύβῳ μεγάλῳ φεύγοντες, σφᾶς τε
αὐτοὺς ἔκτεινον καὶ ἐς τὴν νάπην βαθεῖαν κομιδῆ
οὖσαν ἐσπίπτοντες ἀεὶ οἱ πρῶτοι ἔθνησκον, τοῖς
μέντοι ὄπισθεν ἰοῦσιν οὐ παρείχοντο τοῦ κακοῦ
αἴσθησιν.  
ἐπεὶ δὲ τῶν τεθνεώτων ἵππων τε καὶ
ἀνθρώπων ἡ νάπη ἔμπλεως γενομένη διάβασιν ἐκ
τοῦ Βουργάωνος ἐς ὄρος ἐποίει τὸ ἕτερον, ἐνταῦθα
ἐσώζοντο οἱ ὑπολειπόμενοι, διὰ τῶν σωμάτων τὴν
πορείαν ποιούμενοι.  
ἀπέθανον δὲ ἐν τούτῳ τῷ
πόνῳ Μαυρουσίων μὲν μυριάδες πέντε, ὡς αὐτῶν
ἰσχυρίζοντο οἱ περιόντες, Ῥωμαίων δὲ τὸ παράπαν
οὐδείς, οὐ μὴν οὐδὲ πληγήν τινα ἔλαβεν ἢ
πρὸς τῶν πολεμίων ἢ τύχης αὐτῷ ξυμβάσης
τινός, ἀλλ̓ ἀκραιφνεῖς πάντες τῆς νίκης ἀπώναντο
ταύτης.  
διέφυγον δὲ καὶ οἱ τῶν βαρβάρων
ἡγούμενοι πάντες, πλήν γε δὴ ὅτι Ἐσδιλάσας
πίστεις λαβὼν Ῥωμαίοις αὑτὸν ἐνεχείρισε.  
γυναικῶν
μέντοι καὶ παίδων λείαν τοσαύτην τὸ
πλῆθος Ῥωμαῖοι εἷλον ὥστε προβάτου τιμῆς
παῖδα Μαυρούσιον τοῖς ὠνεῖσθαι βουλομένοις
ἀπέδοντο.  
καὶ τότε Μαυρουσίων τοὺς ὑπολειπομένους
γυναικῶν τῶν σφετέρων τὸ λόγιον ἐσῄει,
ὡς ἄρα τὸ γένος αὐτοῖς πρὸς ἀνδρὸς ἀγενείου ὀλεῖται.
Τὸ μὲν οὖν Ῥωμαίων στράτευμα ξύν τε
τῇ λείᾳ καὶ τῷ Ἐσδιλάσᾳ ἐς Καρχηδόνα ἐσήλαυνον
τῶν δὲ βαρβάρων ὅσοις μὴ ἀπολωλέναι
ξυμβέβηκεν, ἐν Βυζακίῳ μὲν ἱδρῦσθαι ἀδύνατα
ἐδόκει εἶναι, ὅπως μὴ ὀλίγοι ὄντες πρὸς Λιβύων
τῶν σφίσιν ὁμόρων βιάζωνται, ξὺν δὲ ἄρχουσι
τοῖς σφετέροις εἰς Νουμιδίαν ἀφικόμενοι ἱκέται
γίνονται Ἰαύδα, ὃς τῶν ἐν Αὐρασίῳ Μαυρουσίων
ἦρχε.  
μόνοι δὲ Μαυρουσίων ἐν Βυζακίῳ διέμειναν
ὧν ἡγεῖτο Ἀντάλας, ὃς δὴ ἐν τούτῳ τῷ χρόνῳ
τὴν ἐς Ῥωμαίους πίστιν φυλάξας κακῶν ἀπαθὴς
ξὺν τοῖς ὑπηκόοις τοῖς αὑτοῦ ἔμεινεν.
Ἐν ᾧ δὲ ταῦτα ἐν Βυζακίῳ ἐγένετο, ἐν τούτῳ
Ἰαύδας ὃς τῶν ἐν Αὐρασίῳ Μαυρουσίων ἦρχε,
πλέον ἢ τρισμυρίους ἄνδρας μαχίμους ἐπαγόμενος
ἐληίζετο τὰ ἐπὶ Νουμιδίας χωρία, ἠνδραπόδιζέ
τε τῶν Λιβύων πολλούς.  
ἐτύγχανε δὲ
Ἀλθίας ἐν Κεντουρίαις τῶν ἐκείνῃ φρουρίων
φυλακὴν ἔχων: ὃς τῶν αἰχμαλώτων τινὰς ἀφελέσθαι
τοὺς πολεμίους ἐν σπουδῇ ἔχων ξὺν
Οὔννοις τοῖς αὐτῷ ἑπομένοις, ἑβδομήκοντα μάλιστα
οὖσιν, ἔξω τοῦ φρουρίου ἐγένετο.  
λογισάμενός
τε ὡς οὐχ οἷός τέ ἐστι πλήθει Μαυρουσίων
τοσούτῳ ξὺν ἀνδράσιν ἑβδομήκοντα ἐς χεῖρας
ἰέναι, στενοχωρίαν καταλαβεῖν τινα ἤθελεν, ὅπως
ἂν δἰ αὐτῆς ὁδῷ ἰόντων τῶν πολεμίων τῶν τινας
αἰχμαλώτων ἀναρπάσαι δυνατὸς εἴη.  
καὶ ῾οὐ
γάρ ἐστι τοιαύτη τις ἐνταῦθα ὁδός, ἐπεὶ πεδία
ὕπτια πανταχῆ τῶν ἐκείνῃ χωρίων ἐστὶν̓ ἐπενόει τάδε.
Πόλις ἔστι που πλησίον Τίγισις ὄνομα,
τότε μὲν ἀτείχιστος οὖσα, κρήνην δὲ μεγάλην
τινὰ ἐν στενοχωρίᾳ πολλῇ ἔχουσα.  
ταύτην
Ἀλθίας τὴν κρήνην καταλαβεῖν ἔγνω, λογισάμενος
ὡς δίψῃ ἀναγκαζόμενοι ἐνταῦθα πάντως
ἀφίξονται οἱ πολέμιοι: ἄλλο γὰρ ὕδωρ ἄγχιστά
πη ὡς ἥκιστά ἐστι.  
πᾶσι μὲν οὖν τὸ τοῦ
πλήθους ἐκλογιζομένοις παράλογον ἔδοξε μανιώδης
αὐτοῦ ἡ ἔννοια εἶναι.  
οἱ δὲ Μαυρούσιοι
κόπῳ τε πολλῷ καὶ πνίγει μεγάλῳ θέρους ὥρᾳ
ὡμιληκότες, δίψῃ τε, ὡς τὸ εἰκός, ἀπ̓ αὐτοῦ
μεγίστῃ ἐχόμενοι, παρὰ τὴν κρήνην δρόμῳ πολλῷ
ἦλθον, οὐδὲν ἐναντίωμα ἐν νῷ ἔχοντες.  
ἐπειδὴ
δὲ τὸ ὕδωρ πρὸς τῶν πολεμίων ἐχόμενον εὗρον,
ἀπορούμενοι ξύμπαντες ἔστησαν, τοῦ πλείστου
τῆς ἰσχύος ἤδη δαπανηθέντος σφίσι τῇ τοῦ
ὕδατος ἐπιθυμίᾳ.  
διὸ δὴ Ἰαύδας τῷ Ἀλθίᾳ εἰς
λόγους ἥκων τὸ τριτημόριόν οἱ δώσειν ὡμολόγει
τῆς λείας, ἐφ̓ ᾧ δὴ Μαυρούσιοι πίωσιν ἅπαντες.
ὁ δὲ τὸν μὲν λόγον ἐνδέχεσθαι οὐδαμῇ ἤθελε,
μονομαχεῖν δὲ πρὸς αὐτὸν ὑπὲρ τούτων ἠξίου.
τοῦ δὲ Ἰαύδα ταύτην δὴ δεξαμένου τὴν πρόκλησιν,
ξυνέκειτο ἡσσηθέντος, ἂν οὕτω τύχῃ, τοῦ
Ἀλθία Μαυρουσίους πιεῖν.  
ἔχαιρέ τε ἅπας ὁ
τῶν Μαυρουσίων στρατός, εὐέλπιδες ὄντες, ἐπεὶ
Ἀλθίας μὲν ἰσχνός τε ἦν καὶ οὐ μέγας τὸ σῶμα,
Ἰαύδας δὲ κάλλιστός τε ἦν καὶ μαχιμώτατος
Μαυρουσίων ἁπάντων.  
ἄμφω μὲν οὖν ἱππεῖς
ἐτύγχανον ὄντες. ὁ δὲ Ἰαύδας τὸ δοράτιον ἠκόντισε
πρῶτος, οὗπερ Ἀλθίας ἐπ̓ αὐτὸν ἰόντος
χειρὶ λαβέσθαι τῇ δεξιᾷ παρὰ δόξαν ἰσχύσας
Ἰαύδαν τε καὶ τοὺς πολεμίους κατέπληξε.  
τῇ δὲ
λαιᾷ χειρὶ τὸ τόξον ἐντείνας αὐτίκα, ἐπεὶ ἀμφιδέξιος
ἦν, τὸν Ἰαύδα ἵππον βαλὼν ἔκτεινε.
πεσόντος τε αὐτοῦ ἵππον ἕτερον τῷ ἄρχοντι
Μαυρούσιοι ἦγον, ἐφ̓ ὃν ἀναθορὼν Ἰαύδας
εὐθὺς ἔφυγε: καί οἱ κόσμῳ οὐδενὶ ὁ τῶν Μαυρουσίων
στρατὸς εἵπετο.  
ὅ τε Ἀλθίας τούς τε
αἰχμαλώτους καὶ τὴν λείαν ἀφελόμενος ξύμπασαν
ὄνομα μέγα ἐκ τοῦ ἔργου τούτου ἀνὰ πᾶσαν
Λιβύην ἔσχε. ταῦτα μὲν οὖν τῇδε ἐχώρησε.
Σολόμων δὲ ἐν Καρχηδόνι ὀλίγον τινὰ διατρίψας
χρόνον, ἐπί τε ὄρος τὸ Αὐράσιον καὶ Ἰαύδαν
ἐπῆγε τὸ στράτευμα, ἐπενεγκὼν αὐτῷ ὅτι, ἡνίκα ὁ
Ῥωμαίων στρατὸς τὴν ἐν Βυζακίῳ ἀσχολίαν εἶχε,
πολλὰ ἐληίσατο τῶν ἐν Νουμιδίᾳ χωρίων. καὶ
ἦν δὲ οὕτως.  
ὥρμων δὲ Σολόμωνα ἐπὶ τὸν Ἰαύδαν
Μαυρουσίων ἄρχοντες ἕτεροι, Μασσωνᾶς τε καὶ
Ὀρταΐας, τῆς σφετέρας ἔχθρας ἕνεκα: Μασσωνᾶς
μέν, ὅτι οἱ τὸν πατέρα Μεφανίαν κηδεστὴς ὢν
Ἰαύδας δόλῳ ἔκτεινεν, ὁ δὲ ἕτερος, ὅτι ξὺν τῷ
Μαστίνᾳ, ὃς τῶν ἐν Μαυριτανίᾳ Βαρβάρων ἡγεῖτο,
ἐξελάσαι αὐτόν τε καὶ Μαυρουσίους ὧν ἦρχεν
ἐκ τῆς χώρας ἐβούλευσεν, ἔνθα δὴ ἐκ παλαιοῦ
ᾤκηντο.  
ὁ μὲν οὖν Ῥωμαίων στρατός, ἡγουμένου
αὐτοῖς Σολόμωνος, καὶ Μαυρουσίων ὅσοι σφίσιν
ἐς ξυμμαχίαν ἦλθον, ἐστρατοπεδεύσαντο ἐς ποταμὸν
Ἀβίγαν, ὃς τὸ Αὐράσιον παραρρέων ἀρδεύει
τὰ ἐκείνῃ χωρία.  
τῷ δὲ Ἰαύδᾳ ἐς μὲν τὸ πεδίον
τοῖς πολεμίοις ἀντιτάξασθαι ἀξύμφορον εἶναι
ἐφαίνετο, τὰ δὲ ἐν Αὐρασίῳ ἐξηρτύετο ὅπη οἱ
ἐδόκει τοῖς ἐπιοῦσιν ὡς δυσκολώτατα ἔσεσθαι.
τοῦτο δὲ τὸ ὄρος ἡμερῶν μὲν ὁδῷ δέκα καὶ τριῶν
μάλιστα Καρχηδόνος διέχει, μέγιστον δὲ ἁπάντων
ἐστὶν ὧν ἡμεῖς ἴσμεν.  
ἡμερῶν γὰρ τριῶν
ἐνταῦθα εὐζώνῳ ἀνδρὶ περίοδός ἐστι. καὶ τῷ μὲν
ἐς αὐτὸ ἰέναι βουλομένῳ δύσοδόν τέ ἐστι καὶ δεινῶς
ἄγριον, ἄνω δὲ ἥκοντι καὶ ἐν τῷ ὁμαλεῖ γενομένῳ
πεδία τε φαίνεται καὶ κρῆναι πολλαὶ ποταμούς
τε ποιοῦσαι καὶ παραδείσων πολύ τι χρῆμα
θαυμάσιον οἷον.  
καὶ ὅ τε σῖτος ὃς ἐνταῦθα φύεται
ἥ τε ὀπώρα ἑκάστη διπλασία τὸ μέγεθός
ἐστιν ἢ ἐν τῇ ἄλλῃ ἁπάσῃ Λιβύῃ γίνεσθαι πέφυκεν.
ἔστι δὲ καὶ φρούρια ἐνταῦθά πη ἀπημελημένα,
τῷ μὴ δοκεῖν ἀναγκαῖα τοῖς ταύτῃ ᾠκημένοις
εἶναι.  
ἐξ ὅτου γὰρ τὸ Αὐράσιον Μαυρούσιοι Βανδίλους
ἀφείλοντο, οὐδείς πω ἐς αὐτὸ πολέμιος
ἦλθεν οὐδὲ ἐς δέος τοὺς βαρβάρους κατέστησεν,
ἀλλὰ καὶ πόλιν Ταμούγαδιν, ἣ πρὸς τῷ ὄρει ἐν
ἀρχῇ τοῦ πεδίου πρὸς ἀνίσχοντα ἥλιον πολυάνθρωπος
οὖσα ᾤκητο, ἔρημον ἀνθρώπων οἱ Μαυρούσιοι
ποιησάμενοι ἐς ἔδαφος καθεῖλον, ὅπως μὴ
ἐνταῦθα ᾖ δυνατὰ ἐνστρατοπεδεύσασθαι τοῖς πολεμίοις,
ἀλλὰ μηδὲ κατὰ πρόφασιν τῆς πόλεως
ἄγχι ἐς τὸ ὄρος ἰέναι.  
εἶχον δὲ οἱ ταύτῃ Μαυρούσιοι
καὶ τὴν πρὸς ἑσπέραν τοῦ Αὐρασίου χώραν,
πολλήν τε καὶ ἀγαθὴν οὖσαν. καὶ τούτων
ἐπέκεινα Μαυρουσίων ἔθνη ἕτερα ᾤκηντο, ὧν
ἦρχεν Ὀρταΐας, ὃς Σολόμωνί τε καὶ Ῥωμαίοις,
ὡς ἔμπροσθεν ἐρρήθη, ξύμμαχος ἦλθε. τούτου
τοῦ ἀνθρώπου ἐγὼ λέγοντος ἤκουσα ὡς ὑπὲρ τὴν
χώραν ἧς αὐτὸς ἄρχοι, οὐδένες ἀνθρώπων οἰκοῦσιν,
ἀλλὰ γῆ ἔρημος ἐπὶ πλεῖστον διήκει, ταύτης
τε ἐπέκεινα ἄνθρωποί εἰσιν οὐχ ὥσπερ οἱ Μαυρούσιοι
μελανόχροοι, ἀλλὰ λευκοί τε λίαν τὰ
σώματα καὶ τὰς κόμας ξανθοί. ταῦτα μὲν δὴ
ὧδέ πη ἔχει.
Σολόμων δὲ Μαυρουσίων τε τοὺς ξυμμάχους
δωρησάμενος χρήμασι μεγάλοις καὶ πολλὰ παρακελευσάμενος
παντὶ τῷ στρατῷ ἐς ὄρος τὸ
Αὐράσιον ὡς ἐς μάχην διατεταγμένος ἀνέβαινεν,
οἰόμενος ἐκείνῃ τῇ ἡμέρᾳ τοῖς τε πολεμίοις διὰ
μάχης ἰέναι καὶ ἀπ̓ αὐτῶν διακρίνεσθαι, ὅπη ἂν
ᾖ βουλομένῃ τῇ τύχῃ.  
οὐ γὰρ οὖν οὐδὲ τροφάς,
ὅτι μὴ ὀλίγας, σφίσι τε καὶ τοῖς ἵπποις τοῖς
σφετέροις οἱ στρατιῶται ἐπήγοντο.  
πορευθέντες
δὲ ἐν δυσχωρίᾳ πολλῇ πεντήκοντα μάλιστα σταδίους
ηὐλίσαντο.  
τοσαύτην τε ὁδὸν ἐς ἡμέραν
ἑκάστην ἀνύοντες ἑβδομαῖοι ἀφικνοῦνται ἐς χῶρον
ἔνθα φρούριόν τε παλαιὸν ἦν καὶ ποταμός τις
ἀένναος. Ὄρος Ἀσπίδος τῇ σφετέρᾳ γλώσσῃ
καλοῦσι Λατῖνοι τὸν χῶρον.  
ἐνταῦθα σφίσι
στρατοπεδεύεσθαι ἠγγέλλοντο οἱ πολέμιοι, καὶ
ἐπειδὴ ἐν τῷ χωρίῳ τούτῳ ἐγένοντο πολέμιόν τε
οὐδὲν ἀπήντα, στρατοπεδευσάμενοι καὶ ὡς ἐς μάχην
παρασκευασάμενοι αὐτοῦ ἔμενον, ἡμερῶν τε
αὐτοῖς ἐνταῦθα τριῶν χρόνος ἐτρίβη.  
ὡς δὲ οἵ τε
πολέμιοι τὸ παράπαν σφίσιν ἐκποδὼν ἵσταντο
καὶ τὰ ἐπιτήδεια ἐπελελοίπει, ἐνθύμιον Σολόμωνἰ
τε καὶ τῇ στρατιᾷ πάσῃ ἐγένετο, ὡς ἄρα τις πρὸς
Μαυρουσίων τῶν ξυμμάχων ἐπιβουλὴ ἐς αὐτοὺς
γίνοιτο:  
οἵ γε, καίπερ οὐκ ἀμελετήτως τῆς ἐν
Αὐρασίῳ πορείας ἔχοντες, ἐπιστάμενοί τε, ὡς τὸ
εἰκός, ὅσα τοῖς πολεμίοις βεβουλευμένα ἐτύγχανεν,
ἐς ἑκάστην μὲν αὐτοῖς ἡμέραν λάθρα ἐπειγόμενοι,
ὥσπερ ἐλέγετο, πολλάκις δὲ καὶ κατασκοπῆς
ἕνεκα ἐς αὐτοὺς πρὸς Ῥωμαίων σταλέντες,
οὐδὲν ἀγγεῖλαι ὑγιὲς ἔγνωσαν, ὅπως δὴ μὴ προμαθόντες
τροφάς τε σφίσιν ἐς χρόνον πλείω ἔχοντες
ἐς ὄρος τὸ Αὐράσιον ἀναβαίνοιεν καὶ τὰ ἄλλα
παρασκευάσαιντο ὅπη ἄριστα ἔσεσθαι ἔμελλεν.
ὅλως δὲ ἐνέδραν σφίσι πρὸς ἀνδρῶν ξυμμάχων
γεγενῆσθαι ὑποτοπήσαντες ἐς δέος ἦλθον, λογιζόμενοι
ὡς ἄπιστοι λέγονται εἶναι Μαυρούσιοι
φύσει, ἄλλως τε ἡνίκα Ῥωμαίοις ἢ ἄλλοις τισὶ
ξυμμαχοῦντες ἐπὶ Μαυρουσίους στρατεύονται.
ὧν δὴ ἐνθυμηθέντες, ἅμα δὲ καὶ λιμῷ πιεζόμενοι,
ἐνθένδε τε κατὰ τάχος ἀναχωροῦσιν ἄπρακτοι καὶ
ἐς τὸ πεδίον ἀφικόμενοι χαράκωμα ἐποιήσαντο.
Μετὰ δὲ Σολόμων τοῦ στρατοῦ μοῖράν τινα
φυλακῆς ἕνεκα ἐν Νουμιδίᾳ καταστησάμενος ῾χειμὼν
γὰρ ἤδη ἦν̓ ξὺν τοῖς ἐπιλοίποις ἐς Καρχηδόνα
ᾔει.  
ἔνθα δὴ ἕκαστα διεῖπέ τε καὶ διεκόσμει,
ὅπως ἅμα ἦρι ἀρχομένῳ πλείονι παρασκευῇ καί,
ἢν δύνηται, ξυμμάχων Μαυρουσίων ἐκτὸς ἐπὶ τὸ
Αὐράσιον αὖθις στρατεύοι.  
ἅμα δὲ καὶ στρατηγούς
τε καὶ στρατιὰν ἄλλην καὶ νηῶν στόλον ἐπὶ
Μαυρουσίους ἐξηρτύετο οἳ ἐν Σαρδοῖ τῇ νήσῳ
ἵδρυνται:  
αὕτη γὰρ ἡ νῆσος μεγάλη μέν ἐστι καὶ
ἄλλως εὐδαίμων, ἐς τὰς δύο μάλιστα τῆς Σικελίας
κατατείνουσα μοίρας ῾ἡμερῶν γὰρ ὁδὸν εἴκοσιν
εὐζώνῳ ἀνδρὶ τὸ τῆς γῆς περίμετρον ἔχεἰ, Ῥωμης
τε καὶ Καρχηδόνος ἐν μέσῳ κειμένη πρὸς Μαυρουσίων
τῶν ταύτῃ ᾠκημένων πιέζεται.  
Βανδίλοι
γὰρ τὸ παλαιὸν ἐς τούτους τοὺς βαρβάρους ὀργῇ
χρώμενοι ὀλίγους δή τινας σὺν ταῖς γυναιξὶν ἐς
Σαρδὼ πέμψαντες ἐνταῦθα εἷρξαν.  
χρόνου δὲ
προϊόντος τὰ ὄρη καταλαμβάνουσιν ἃ Καρανάλεως
ἐγγύς πού ἐστι, τὰ μὲν πρῶτα λῃστείας ἐκ
τοῦ ἀφανοῦς ἐς τοὺς περιοίκους ποιούμενοι, ἐπεὶ
δὲ οὐχ ἧσσον ἐγένοντο ἢ τρισχίλιοι, καὶ ἐς τοὐμφανὲς
καταθέοντες, λανθάνειν τε ἥκιστα ἀξιοῦντες
ἅπαντα ἐληίζοντο τὰ ἐκείνῃ χωρία, Βαρβαρικῖνοι
πρὸς τῶν ἐπιχωρίων καλούμενοι.  
ἐπὶ τούτους δὴ
τοὺς Μαυρουσίους ὁ Σολόμων ἐν τούτῳ τῷ χειμῶνι
τὸν στόλον ἡτοίμαζε. ταῦτα μὲν οὖν ἐν
Λιβύῃ ἐφέρετο τῇδε.
Ἐν δὲ Ἰταλίᾳ κατὰ τοὺς χρόνους τοὺς αὐτοὺς
τάδε γενέσθαι τετύχηκε. Βελισάριος ἐπὶ Θευδᾶτόν
τε καὶ τὸ Γότθων ἔθνος πρὸς Ἰουστινιανοῦ
βασιλέως ἐστέλλετο, καταπλεύσας δὲ ἐς Σικελίαν
ταύτην δὴ τὴν νῆσον πόνῳ οὐδενὶ ἔσχεν.
ὅντινα δὲ τρόπον, ἐν τοῖς ὄπισθέν μοι λόγοις λελέξεται,
ὅτε με ὁ λόγος ἐς τῶν Ἰταλικῶν πραγμάτων
τὴν ἱστορίαν ἄγει.  
νῦν γάρ μοι οὐκ ἀπὸ
τρόπου ἔδοξεν εἶναι ξύμπαντα ἀναγραψάμενον τὰ
ἐν Λιβύῃ ξυνενεχθέντα οὕτω δὴ ἐπὶ τὸν λόγον
τὸν ἀμφὶ Ἰταλίαν τε καὶ Γότθους ἰέναι.
Τὸν μὲν οὖν χειμῶνα τοῦτον Βελισάριος μὲν ἐν
Συρακούσαις, Σολόμων δὲ ἐν Καρχηδόνι διέτριψε.
καὶ τέρας ἐν τῷδε τῷ ἔτει ξυνηνέχθη γενέσθαι δεινότατον.
ὁ γὰρ ἥλιος ἀκτίνων χωρὶς τὴν αἴγλην,
ὥσπερ ἡ σελήνη, ἐς τοῦτον δὴ τὸν ἐνιαυτὸν ἅπαντα
ἠφίει, ἐκλείποντί τε ἐπὶ πλεῖστον ἐῴκει, τὴν
ἀμαρυγὴν τὴν αὑτοῦ οὐ καθαρὰν οὐδὲ ᾗπερ εἰώθει
ποιούμενος.  
ἐξ οὗ τε ξυμβῆναι τοῦτο τετύχηκεν,
οὔτε πόλεμος οὔτε λοιμὸς οὔτε τι ἄλλο ἐς θάνατον
φέρον τοὺς ἀνθρώπους ἀπέλιπε. χρόνος δὲ
ἦν ὅτε δέκατον ἔτος Ἰουστινιανὸς τὴν βασιλείαν εἶχεν.
Ἅμα δὲ ἦρι ἀρχομένῳ, ὅτε οἱ Χριστιανοὶ
ἑορτὴν ἦγον ἣν δὴ Πασχαλίαν καλοῦσι, στρατιώταις
στάσις ἐν Λιβύῃ ἐνέπεσεν. ἣ ὅπως τε
ἐφύη καὶ ἐς ὅ τι ἐτελεύτησεν, ἐρῶν ἔρχομαι.
Ἐπειδὴ Βανδίλοι ἡσσήθησαν τῇ μάχῃ, ὥσπερ
μοι ἔμπροσθεν εἴρηται, οἱ Ῥωμαίων στρατιῶται
τὰς αὐτῶν παῖδάς τε καὶ γυναῖκας ἐν γαμετῶν
ἐποιήσαντο λόγῳ.  
ἡ δὲ αὐτῶν ἑκάστη τὸν ἄνδρα
ἐνῆγε τῶν χωρίων τῆς κτήσεως μεταποιεῖσθαι
ὧν αὐτὴ πρότερον κυρία ἐτύγχανεν οὖσα, οὐχ
ὅσιον λέγουσα εἶναι, εἰ Βανδίλοις μὲν ξυνοικοῦσαι
τούτων ἀπώναντο, τοῖς δὲ αὐτοὺς νενικηκόσιν ἐς
γάμον ἐλθοῦσαι οὕτω δὴ τῶν σφίσιν ὑπαρχόντων
στερήσονται.  
ταῦτα δὲ οἱ στρατιῶται ἐν νῷ
ἔχοντες Σολόμωνι εἴκειν οὐκ ᾤοντο χρῆναι τὰ
Βανδίλων χωρία ἔς τε τὸ δημόσιον καὶ ἐς τὸν
βασιλέως οἶκον ἐθέλοντι ἀναγράψασθαι, φάσκοντί
τε ὡς τὰ μὲν ἀνδράποδα καὶ τὰ ἄλλα πάντα
χρήματα τοῖς στρατιώταις ἐς λάφυρα ἰέναι οὐκ
ἀπεικὸς εἶναι, γῆν μέντοι αὐτὴν βασιλεῖ τε καὶ
τῇ Ῥωμαίων ἀρχῇ προσήκειν, ἥπερ αὐτοὺ
ἐξέθρεψέ τε καὶ στρατιώτας καλεῖσθαί τε κἁ̣̣̓
εἶναι πεποίηκεν, οὐκ ἐφ̓ ᾧ σφίσιν αὐτοῖς τ̣̣̔̓
χωρία κεκτήσονται ὅσα ἂν βαρβάρους ἐπι
βατεύοντας τῆς Ῥωμαίων βασιλείας ἀφέλοιντὁ̣̣̓
ἀλλ̓ ἐφ̓ ᾧ ἐς τὸ δημόσιον ταῦτα ἰέναι, ὅθεν σφίς
τε ξυμβαίνει καὶ τοῖς ἄλλοις ἅπασι τὰς σιτήσει
κομίζεσθαι.  
αὕτη μὲν τῆς στάσεως αἰτία ξυνέπεσε
μία. καὶ ἑτέραν δέ τινα ξυνηνέχθη γενέσθἁ̣̣̓
τοιάνδε, ἣ οὐδέν τι ἧσσον, εἰ μὴ καὶ μᾶλλον
ἅπαντα ξυνταράξαι τὰ ἐν Λιβύῃ πράγματ̣̣̔̓
ἴσχυσεν.  
ἐν τῷ Ῥωμαίων στρατοπέδῳ τἧ̣̣̓
Ἀρείου δόξης οὐχ ἧσσον ἢ χιλίους στρατιώτἁ̣̣̓
εἶναι ξυνέπεσεν: ὧν δὴ οἱ πολλοὶ βάρβαροι ἦσἁ̣̣̓
καὶ αὐτῶν τινες ἐκ τοῦ Ἐρούλων ἔθνους.  
τούτοὑ̣̣̓
δὴ οἱ τῶν Βανδίλων ἱερεῖς ἐς τὴν στάσιν τὸ
μάλιστα ὥρμων. οὐ γὰρ σφίσιν ἦν δυνατὰ τ̣̣̔̓
θεῷ ἐξοσιοῦσθαι τὰ εἰωθότα, ἀλλὰ ἀπεκέκλειντ̣̣̔̓
καὶ μυστηρίων καὶ ἱερῶν ἁπάντων.  
οὐ γὰρ εἰ̣̣̔́̓
βασιλεὺς Ἰουστινιανὸς ἄνδρα Χριστιανὸν ὁ̣̣̓
μεταλαχόντα δόξης ὀρθῆς ἢ βαπτίσματι ἢ ἄλλῳ
τῳ μυστηρίῳ χρῆσθαι.  
μάλιστα δὲ αὐτοὺς ῾̣̣̓
Πασχαλία ἑορτὴ ξυνετάραξε, καθ̓ ἣν οὐχ οἷὁ̣̣̓
τε ἐγίνοντο τὰ σφέτερα αὐτῶν παιδία τῷ θεἵ̣̣̓
βαπτίζειν λουτρῷ, ἢ ἄλλο τι ἐργάζεσθαι ἐ̣̣̔̓
ταύτην δὴ τὴν ἑορτὴν ἄγον.  
ὥσπερ δὲ οὐχ ἱκαν̣̣̔̓
ταῦτα τῷ δαιμονίῳ διαφθεῖραι τὰ Ῥωμαίων
πράγματα ἐν σπουδῇ ἔχοντι, ξυνέπεσέ τι κἁ̣̣̓
ἄλλο τοῖς τὴν στάσιν μελετῶσιν ἐφόδιον.  
τοὓ̣̣̓
γὰρ Βανδίλους, οὓς Βελισάριος ἐς Βυζάντιον
ἤνεγκε, κατεστήσατο βασιλεὺς ἐς καταλόγους
ἱππικοὺς πέντε, ὅπως ἐν πόλεσι ταῖς ἑῴαις τὸν
ἅπαντα ἱδρύσωνται χρόνον: οὓς καὶ Ἰουστινιανοὺς
Βανδίλους καλέσας ἐκέλευσε ξὺν ναυσὶν ἐς τὴν
ἕω κομίζεσθαι.  
τούτων δὴ τῶν Βανδίλων στρατιωτῶν
οἱ μὲν πλεῖστοι ἐς τὴν ἕω ἀφίκοντο καὶ
τοὺς καταλόγους πληροῦντες ἐς οὓς διατετάχαται.
ἄχρι τοῦδε ἐπὶ Πέρσας στρατεύονται: οἱ δὲ
ἄλλοι, ἀμφὶ τετρακοσίους ὄντες, ἐπεὶ ἐν Λέσβῳ
ἐγένοντο, κεκολπωμένων σφίσι τῶν ἱστίων τοὺς
ναύτας βιασάμενοι Πελοποννήσῳ προσέσχον.
ἐνθένδε τε ἀπάραντες ἐς Λιβύην κατέπλευσαν ἐν
χωρίῳ ἐρήμῳ, οὗ δὴ τὰς ναῦς ἀπολιπόντες καὶ
συσκευασάμενοι ἐς τὸ ὄρος τὸ Αὐράσιον καὶ
ἐς Μαυριτανίαν ἀνέβησαν.  
οἷς δὴ ἐπηρμένοι
οἱ στρατιῶται οἷς ἦν ἐν ἐπιμελείᾳ ἡ στάσις, ἔτι
μᾶλλον ξυνίσταντο ἐν σφίσιν αὐτοῖς.  
καὶ λόγοι
τε πολλοὶ περὶ τούτου καὶ ὅρκοι ἤδη ἐν τῷ
στρατοπέδῳ ἐγίνοντο. ἐπειδή τε τὴν ἑορτὴν
ἄγειν ἔμελλον, ἀχθόμενοι τῇ κωλύμῃ τῶν ἱερῶν
οἱ Ἀρειανοὶ σφόδρα ἐνέκειντο.
Ἔδοξέ τε αὐτῶν τοῖς κορυφαίοις ἐν τῷ ἱερῷ τῇ
πρώτῃ τῆς ἑορτῆς ἡμέρᾳ, ἣν μεγάλην καλοῦσι,
Σολόμωνα κτεῖναι. καὶ ἔλαθόν γε οὐδενὸς τοῦτο
δὴ ἐξενεγκόντος τὸ βούλευμα. ἅτε γὰρ πολλῶν
ὄντων τῶν τὰ δεινὰ βουλευομένων ὁ λόγος περιφερόμενος
ἐς δυσμενῆ οὐδένα ἐξέπιπτε, ταύτῃ τε
λανθάνειν ἐξίσχυσαν, ἐπεὶ καὶ Σολόμωνος οἱ
πολλοὶ δορυφόροι τε καὶ ὑπασπισταὶ καὶ τῶν
οἰκετῶν οἱ πλεῖστοι ἐς ταύτην δὴ τὴν στάσιν
ξυνετετάχατο τῇ τῶν χωρίων ἐπιθυμίᾳ.  
ἡμέρας
δὲ ἤδη τῆς κυρίας παρούσης Σολόμων μὲν ἐν τῷ
ἱερῷ ἐκάθητο, μακρὰν τῶν αὑτοῦ ἀπολελειμμένος
κακῶν.  
ἐσελθόντες δὲ οἷς τὸν ἄνδρα τοῦτον
κτεῖναι ἐδέδοκτο, νεύμασί τε ἀλλήλοις ἐγκελευσάμενοι,
τῶν ξιφῶν ἥπτοντο, ἔδρασαν μέντὁ̣̣̓
οὐδέν, ἢ τὰ τελούμενα τηνικαῦτα ἐν τῷ ἱερῷ
αἰσχυνόμενοι, ἢ διὰ τὴν τοῦ στρατηγοῦ δόξαν
ἐρυθριῶντες, ἢ καί τι θεῖον αὐτοὺς διεκώλυσεν.
Ἐπειδὴ δὲ τά τε ἱερὰ ἐκείνῃ τῇ ἡμέρᾳ ἤσκητο
ἤδη καὶ οἴκαδε ἐκομίζοντο ἕκαστοι, ἀλλήλους
ᾐτιῶντο οἱ στασιῶται ἅτε μαλθακοὺς οὐκ ἐν δέοντ̣̣̔̓
γεγενημένους, καὶ αὖθις ἀπετίθεντο ἐς τὴν ἐπιοῦσαν
τὸ βούλευμα.  
ὁμοίως δὲ καὶ τῇ ὑστεραίᾳ
διαγεγονότες ἄπρακτοι ἐκ τοῦ ἱεροῦ ἀνεχώρησαν
ἔς τε τὴν ἀγορὰν ἐλθόντες ἀλλήλοις ἐκ τοῦ
ἐμφανοῦς ἐλοιδοροῦντο, αὐτός τε ἕκαστος μαλθακόν
τε τὸν πέλας καὶ τῆς ἑταιρίας διαλυτὴν
ἀποκαλῶν τὴν ἐς Σολόμωνα αἰδῶ ὀνειδίζειν οὐκ
ἀπηξίου.  
διὸ δὴ οὐκέτι ἀκίνδυνον σφίσιν ᾤοντο
ἔσεσθαι τὴν ἐν Καρχηδόνι διατριβὴν ἅτε ἐς τὸ
πᾶν ἐξενεγκόντες τὸ βούλευμα.  
οἱ μὲν οὖν πολλὁ̣̣̓
τῆς πόλεως ἔξω κατὰ τάχος γενόμενοι τά τε
χωρία ἐληίζοντο καὶ Λίβυσιν οἷς ἂν ἐντύχοιεν
ὡς πολεμίοις ἐχρῶντο: οἱ δὲ ἄλλοι ἐν τῇ πόλἑ̣̣̓
διαμείναντες οὐ παρεῖχον αἴσθησιν ἧς εἶχον
αὐτοὶ γνώμης, ἀλλ̓ ἀγνοεῖν τὰ βεβουλευμένα προσεποιοῦντο.
Σολόμων δὲ ἀκούσας ὅσα πρὸς τῶν στρατιωτῶν
ἐν τῇ χώρᾳ ἐπράσσετο, ἐς θόρυβόν τε πολὺν
ἐμπεσὼν τοῖς ἐν τῇ πόλει ἐγκελευόμενος οὐκ ἀνίἑ̣̣̓
ἐς εὔνοιαν τὴν βασιλέως παρακαλῶν.  
οἱ δὲ κατ̓
ἀρχὰς μὲν ἐνδέχεσθαι τοὺς λόγους ἐδόκουν, ἡμέῥ̣̣̓
δὲ τῇ πέμπτῃ, ἐπεὶ τοὺς ἐξεληλυθότας ἐν βεβαίῳ
τυραννεῖν ἤκουσαν, ἐς τὸν ἱππόδρομον ξυλλεγέντες
ἔς τε Σολόμωνα καὶ τοὺς ἄλλους ἄρχοντας
ἀνέδην ὕβριζον.  
ἔνθα δὴ πρὸς Σολόμωνος σταλεὶς
Θεόδωρος ὁ Καππαδόκης παρηγορεῖν τε καὶ τι
θασσεύειν αὐτοὺς ἐνεχείρει, οὐδέν τι ἐπαΐοντας
τῶν λεγομένων.  
ἦν δέ τις Θεοδώρῳ τούτῳ δυσμένειά
τε καὶ ἐπιβουλῆς ὑποψία ἐς Σολόμωνα.
διὸ δὴ οἱ στασιῶται στρατηγόν τε αὐτὸν σφίσιν
αὐτίκα τῇ βοῇ ἐψηφίσαντο, καὶ ξὺν αὐτῷ σιδηροφοροῦντες
καὶ θορύβῳ πολλῷ χρώμενοι ἐς τὸ
Παλάτιον κατὰ τάχος ἧκον.  
ἔνθα δὴ Θεόδωρον
μὲν ἕτερον, ὃς τῶν φυλάκων ἡγεῖτο, κτείνουσιν,
ἄνδρα τῆς τε ἄλλης ἀρετῆς ἐπὶ πλεῖστον ἥκοντα
καὶ διαφερόντως ἀγαθὸν τὰ πολέμια.  
ἐπεὶ δὲ
τοῦ φόνου τούτου ἐγεύσαντο, ἅπαντα ἤδη τὸν
ἐν ποσὶν ἔκτεινον, εἴτε Λίβυν εἴτε Ῥωμαῖον,
Σολόμωνι γνώριμον εἴτε χρήματα ἐν χερσὶν
ἔχοντα, ἐνθένδε τε ἐς τὸ ληίζεσθαι ἀπεχώρησαν,
ἀναβαίνοντες δὲ ἐς τὰς οἰκίας ἔνθα δὴ μὴ στρατιῶται
ἠμύνοντο, ἅπαντα τὰ τιμιώτατα ἥρπαζον,
ἄχρι νύξ τε ἐπιγενομένη καὶ μέθη τὸν πόνον
διαδεξαμένη κατέπαυσε.
Σολόμων δὲ ἐς τὸ ἱερόν, ὅ ἐστι μέγα ἐν Παλατίῳ,
καταφυγὼν ἔλαθεν, ἔνθα δὴ καὶ Μαρτῖνος αὐτῷ
ἀμφὶ δείλην ὀψίαν ἦλθεν.  
ἐπεὶ δὲ οἱ στασιῶται
πάντες ἐκάθευδον, ἐξελθόντες ἐκ τοῦ ἱεροῦ ἐς τὴν
Θεοδώρου τοῦ ἐκ Καππαδοκίας οἰκίαν ἦλθον, ὃς
αὐτοὺς δειπνῆσαί τε οὔ τι προθυμουμένους ἠνάγκασε,
καὶ ἐς τὸν λιμένα διακομίσας ἐς λέμβον
νεὼς δή τινος ἐσεκόμισεν, ὃς δὴ ἐνταῦθα Μαρτίνῳ
παρεσκευασμένος ἐτύγχανεν.  
εἵποντο δὲ Προκόπιός
τε, ὃς τάδε ξυνέγραψε, καὶ τῆς Σολόμωνος
οἰκίας ἄνδρες πέντε μάλιστα.  
σταδίους τε τριακοσίους
ἀνύσαντες ἀφίκοντο ἐς Μισούαν τὸ Καρχηδονίων
ἐπίνειον, καὶ ἐπεὶ ἐγένοντο ἐν τῷ ἀσφαλεῖ,
αὐτίκα Σολόμων ἐκέλευε Μαρτῖνον ἐς Νουμιδίαν
παρὰ Βαλεριανόν τε καὶ τῶν ξυναρχόντων τοὺς
ἄλλους ἰέναι, πειρᾶσθαί τε, εἴ πως δύναιτο αὐτῶν
ἕκαστος τῶν τινας γνωρίμων στρατιωτῶν ἢ χρήμασιν
ἢ τρόπῳ ἑτέρῳ τῳ ὑπελθὼν ἐς εὔνοιαν τὴν
βασιλέως μεταγαγεῖν.  
καὶ πρὸς Θεόδωρον γράμματα
ἔπεμπε, Καρχηδόνος τε ἐπιστέλλων ἐπιμελεῖσθαι
καὶ τὰ ἄλλα διέπειν ὅπη ἂν αὐτῷ δοκῇ
δυνατὰ εἶναι, αὐτὸς δὲ ξὺν Προκοπίῳ παρὰ Βελισάριον
ἐς Συρακούσας ἀφίκετο.  
ἅπαντά τε αὐτῷ
ἀγγείλας ὅσα ἐν Λιβύῃ γενέσθαι ξυνέπεσεν, ἐδεῖτο
κατὰ τάχος ἰέναι τε ἐς Καρχηδόνα καὶ βασιλεῖ
ἀμῦναι πάσχοντι πρὸς στρατιωτῶν τῶν αὐτοῦ τὰ
ἀνόσια. καὶ Σολόμων μὲν ταῦτα ἐποίει.
Οἱ δὲ στασιῶται τὰ ἐν Καρχηδόνι ἅπαντα
ληισάμενοι ἔς τε τὸ Βούλλης ξυλλεγέντες πεδίον
Στότζαν, τῶν Μαρτίνου δορυφόρων ἕνα, τύραννον
σφίσιν εἵλοντο, ἄνδρα θυμοειδῆ καὶ δραστήριον,
ἐφ̓ ᾧ τοὺς βασιλέως ἄρχοντας ἐξελάσαντες
Λιβύης πάσης κρατήσουσιν.  
ὁ δὲ ἅπαν ἐξοπλίσας
τὸ στράτευμα, ἐς ὀκτακισχιλίους μάλιστα
ξυνιόν, ἐπὶ Καρχηδόνα ἐπῆγεν, ὡς τὴν πόλιν
αὐτίκα δὴ μάλα παραστησόμενος οὐδενὶ πόνῳ.
ἔπεμπε δὲ καὶ ἐς Βανδίλους τούς τε ἐκ Βυζαντίου
σὺν ταῖς ναυσὶν ἀποδράντας καὶ ὅσοι οὐχ εἵποντο
Βελισαρίῳ τὸ ἐξ ἀρχῆς, ἢ διαλαθόντες, ἢ ὅτι οἱ
Βανδίλους τηνικαῦτα παραπέμποντες ἐν λόγῳ
αὐτοὺς οὐδενὶ ἐποιήσαντο.  
ἦσαν δὲ οὐχ ἧσσον
ἢ χίλιοι, οἳ οὐκ ἐς μακρὰν τῷ Στότζᾳ ἐς τὸ
στρατόπεδον ξὺν προθυμίᾳ ἦλθον. ἀφίκετο δέ
οἱ καὶ δούλων πολύς τις ὅμιλος.  
καὶ ἐπειδὴ
ἐγένοντο Καρχηδόνος ἐγγύς, ἔπεμψεν ὁ Στότζας,
κελεύων οἱ ὡς τάχιστα παραδοῦναι τὴν πόλιν,
ἐφ̓ ᾧ κακῶν ἀπαθεῖς μείνωσιν. οἱ δὲ ἐν Καρχηδόνι
καὶ Θεόδωρος, πρὸς ταῦτα ἄντικρυς ἀπειπόντες,
βασιλεῖ ὡμολόγουν Καρχηδόνα φυλάσσειν.
πέμψαντές τε παῤ αὐτὸν Ἰωσήφιον, τῶν
τε βασιλέως φυλάκων γραμματέα οὐκ ἀφανῆ
γεγονότα καὶ τῆς Βελισαρίου οἰκίας ὄντα, κατὰ
χρείαν δέ τινα πρὸς αὐτοὺς ἐς Καρχηδόνα ἔναγχος
ἐσταλμένον, ἠξίουν μὴ σφᾶς περαιτέρω βιάζεσθαι.
Στότζας δέ, ἐπεὶ ταῦτα ἤκουσεν, Ἰωσήφιόν τε
αὐτίκα ἔκτεινε καὶ ἐς πολιορκίαν καθίστατο.
κατορρωδήσαντές τε οἱ ἐν τῇ πόλει τὸν κίνδυνον,
σφᾶς τε αὐτοὺς καὶ Καρχηδόνα Στότζᾳ ἐγχειρίσαι
ὁμολογίᾳ διενοοῦντο. τὸ μὲν οὖν Λιβύης στρατόπεδον ἐφέρετο τῇδε.
Βελισάριος δέ, ἄνδρας ἀπολέξας τῶν αὑτοῦ
δορυφόρων τε καὶ ὑπασπιστῶν ἑκατὸν καὶ Σολόμωνα
ἐπαγόμενος, μιᾷ νηὶ ἐς Καρχηδόνα κατέπλευσε
περὶ λύχνων ἁφάς, ἡνίκα τὴν πόλιν οἱ
πολιορκοῦντες σφίσιν ἐγχειριεῖσθαι τῇ ὑστεραίᾳ
ἐκαραδόκουν. ἐν ἐλπίδι τε ταῦτα ἔχοντες τὴν
νύκτα ἐκείνην ηὐλίσαντο.  
ἐπεὶ δὲ ἡμέρα τε
ἐγεγόνει καὶ Βελισάριον παρεῖναι ἔμαθον, λύσαντες
ὡς τάχιστα τὸ στρατόπεδον αἰσχρῶς τε καὶ
κόσμῳ οὐδενὶ ἐς φυγὴν ὥρμηντο.  
Βελισάριος δὲ
τοῦ στρατοῦ ἀμφὶ δισχιλίους ἀγείρας καὶ αὐτοὺς
ἐς εὔνοιαν τὴν βασιλέως λόγοις τε ὁρμήσας καὶ
χρήμασι πολλοῖς ἐπιρρώσας τὴν δίωξιν ἐπὶ τοὺς
φεύγοντας ἐποιήσατο.  
καὶ αὐτοὺς ἐς Μέμβρησαν
πόλιν καταλαμβάνει, πεντήκοντα καὶ τριακοσίοις
σταδίοις Καρχηδόνος διέχουσαν.  
ἔνθα δὴ ἑκάτεροι
στρατοπεδευσάμενοι ἐς μάχην παρεσκευάζοντο,
οἱ μὲν ἀμφὶ Βελισάριον ἐς ποταμὸν
Βαγράδαν, οἱ δὲ ἕτεροι ἐν χωρίῳ ὑψηλῷ τε καὶ
δυσκόλῳ τὸ χαράκωμα ποιησάμενοι.  
ἐς γὰρ τὴν
πόλιν οὐδέτεροι εἰσελθεῖν ἔγνωσαν, ἐπεὶ ἀτείχιστος
οὖσα ἐτύγχανε.  
τῇ δὲ ὑστεραίᾳ καθίσταντο
ἐς τὴν ξυμβολήν, οἱ μὲν στασιῶται
πλήθει τῷ σφετέρῳ πιστεύοντες, οἱ δὲ ἀμφὶ
Βελισάριον ἅτε ἀφρόνων τε καὶ ἀστρατηγήτων
ὑπερφρονοῦντες τῶν πολεμίων.  
ἃ δὴ Βελισάριος
ταῖς τῶν στρατιωτῶν διανοίαις ἐναποθέσθαι
βουλόμενος βεβαίως ἅπαντας ξυγκαλέσας ἔλεξε τάδε:
Ἐλπίδος μὲν καὶ εὐχῆς ἧσσον, ἄνδρες
συστρατιῶται, βασιλεῖ τε καὶ Ῥωμαίοις τὰ
πράγματα ἔχει.  
ἐς ξυμβολὴν γὰρ τανῦν ἥκομεν
ἐξ ἧς οὐδὲ τὸ νικᾶν ἄκλαυστον ἕξομεν, ἐπὶ
ξυγγενεῖς τε καὶ ξυντρόφους στρατεύοντες.  
ἔχομεν
δὲ τοῦ κακοῦ παραψυχὴν τήνδε, οἷς γε οὐ
τῆς μάχης ἄρχοντες αὐτοί, ἀλλ̓ ἀμυνόμενοι ἐς
τὸν κίνδυνον καθιστάμεθα.  
ὁ γὰρ ἐς τοὺς φιλτάτους
τὴν ἐπιβουλὴν ποιησάμενος καὶ τὸ ξυγγενὲς
διαλύσας οἷς ἔδρασεν, οὐ πρὸς τῶν φίλων, ἢν
ἀπόληται, θνήσκει, ἀλλ̓ ἐν πολεμίου γεγονὼς
μοίρᾳ τοῖς ἠδικημένοις ἐκτίνει τὴν δίκην.  
πολεμίους
δὲ καὶ βαρβάρους καὶ ὅ τι ἄν τις εἴποι
δεινότερον εἶναι δείκνυσι τοὺς ἐναντίους οὐ Λιβύη
μόνον ὑπὸ ταῖς τούτων χερσὶν ἐς λείαν ἐλθοῦσα,
οὐδὲ οἱ ταύτην οἰκοῦντες οὐ δέον παῤ ἐκείνων
ἀνῃρημένοι, ἀλλὰ καὶ Ῥωμαίων στρατιωτῶν
πλῆθος οὓς οἱ δυσμενεῖς οὗτοι κτείνειν ἐτόλμησαν,
μίαν αὐτοῖς αἰτίαν τὴν ἐς τὴν πολιτείαν
ἐπικαλέσαντες εὔνοιαν.  
οἷς νῦν τιμωροῦντες
ἐπ̓ αὐτοὺς ἥκομεν, δυσμενεῖς εἰκότως τοῖς πάλαι
φιλτάτοις γενόμενοι.  
φύσει μὲν γὰρ οὐδένες τῶν
πάντων ἀνθρώπων οἰκείως ἂν ἢ ἐναντίως ἀλλήλοις
ἔχοιεν, αἱ δὲ πράξεις ἑκάστων ἢ τῷ ὁμοτρόπῳ
ἐς ξυμμαχίαν ξυνάπτουσαι ἢ τῷ διαλλάσσοντι
τῆς γνώμης ἐς τὸ δυσμενὲς διακρίνουσαι φίλους,
ἂν οὕτω τύχοι, ἢ πολεμίους ἀλλήλοις ποιοῦσιν.
ὡς μὲν οὖν ἐπ̓ ἀνθρώπους ἀνοσίους τε καὶ
πολεμίους στρατεύομεν, ἱκανῶς ἔχετε: ὡς δὲ
καταφρονεῖσθαί εἰσι παῤ ἡμῶν ἄξιοι, ἐγὼ δηλώσω.
ὅμιλος γὰρ ἀνθρώπων οὐ νόμῳ συνιόντων
ἀλλ̓ ἐκ τοῦ ἀδίκου ξυνειλεγμένων ἀνδραγαθί.
ζεσθαι ἥκιστα πέφυκεν, οὐδαμῶς τῆς ἀρετῆς τῷ
παρανόμῳ ξυνοικίζεσθαι δυναμένης, ἀλλ̓ ἀεὶ
τῶν οὐχ ὁσίων ἀφισταμένης.  
οὐ μὴν οὐδὲ τὴν
εὐκοσμίαν φυλάξουσιν οὐδὲ τῶν ὑπὸ Στότζο
παραγγελλομένων ἀκούσουσι.  
τυραννίδα γὰρ
ἄρτι καθισταμένην καὶ οὔπω τὴν τοῦ θαρσεῖν
ἐξουσίαν λαβοῦσαν ὑπερορᾶσθαι πρὸς τῶν ἀρχομένων
ἀνάγκη.  
οὔτε γὰρ εὐνοίᾳ τετίμηται, ἐπἑ̣̣̓
μισεῖσθαι ἡ τυραννὶς πέφυκεν, οὔτε φόβῳ ἄγἑ̣̣̓
τοὺς ὑπηκόους: ἀφείλετο γὰρ αὐτῆς τὴν παρρησίαν
τὸ δεδιέναι.  
ἀρετῆς δὲ καὶ εὐκοσμίας
ἀπολελειμμένων τῶν πολεμίων ἡσσᾶσθαι πρόχειρον.
πολλῷ τοίνυν, ὅπερ εἶπον, τῷ κατα
φρονήματι ἐπὶ τούσδε ἡμᾶς τοὺς πολεμίους ἰένα
προσήκει.  
οὐ γὰρ τῷ πλήθει τῶν μαχομένων
ἀλλὰ τάξει τε καὶ ἀνδρίᾳ φιλεῖ διαμετρεῖσθαι τὸ
τοῦ πολέμου κράτος. 
Βελισάριος μὲν τοσαῦτα εἶπε. Στότζας δ̣̣̔̓
παρεκελεύσατο ὧδε:  Ἄνδρες οἳ ξὺν ἐμοὶ τῆς ἐς
Ῥωμαίους δουλείας ἔξω γεγένησθε, μηδεὶς ὑμῶν
ὑπὲρ τῆς ἐλευθερίας ἀπαξιούτω θνήσκειν, ἧς ἀνδρίᾳ
τε καὶ τῇ ἄλλῃ ἀρετῇ τετυχήκατε.  
οὐ γὰρ
οὕτω δεινὸν τὸ τοῖς κακοῖς ξυγγηράσκοντα τελευτῆσαι
τὸν βίον ὡς μετὰ τὴν τῶν δυσκόλων ἐλευθερίαν
αὖθις ἐς αὐτὰ ἐπανήκειν.  
ὁ γὰρ ἐν μέσῳ
χρόνος τῆς ἀπαλλαγῆς γεύσας χαλεπωτέραν, ὥ
γε τὸ εἰκός, τὴν συμφορὰν ἀπεργάζεται.  
τούτὡ̣̣̓
δὲ τοιούτων ὄντων ἐπάναγκες ὑμᾶς ἀναμνησθῆναι
μὲν ὡς Βανδίλους τε καὶ Μαυρουσίους νενικηκότες
αὐτοὶ μὲν τῶν ἐν τοῖς πολέμοις ἀπώνασθε πόνων,
κύριοι δὲ ἄλλοι τῶν λαφύρων γεγένηνται πάντων.
ἐκλογίζεσθε δὲ ὡς στρατιώταις οὖσιν ὑμῖν τὸν
πάντα αἰῶνα ὁμιλεῖν τοῖς τοῦ πολέμου κινδύνοις
ἀνάγκη, ἢ ὑπὲρ τῶν βασιλέως πραγμάτων, ἤν γε
αὖθις ἐκείνῳ δουλεύητε, ἢ ὑπὲρ ὑμῶν αὐτῶν, ἢν
τὴν ἐλευθερίαν διασώζητε ταύτην.  
ὁπότερον δὲ
ἀμφοῖν αἱρετώτερον, τοῦτο ἑλέσθαι ὑμῖν πάρεστιν,
ἢ μαλθακιζομένοις ἐν τῷ παρόντι, ἢ ἀνδραγαθίζεσθαι
βουλομένοις.  
ἀλλὰ μὴν κἀκεῖνο
εἰσιέναι ὑμᾶς προσήκει, ὡς ὅπλα κατὰ Ῥωμαίων
ἀράμενοι, ἢν ὑπ̓ αὐτοῖς ἔσεσθε, οὐ μετρίων οὐδὲ
συγγνωμόνων δεσποτῶν πειραθήσεσθε, ἀλλὰ
πείσεσθε μὲν τὰ ἀνήκεστα, προσέσται δὲ ὑμῖν τὸ
μὴ ἀδίκως ἀπολωλέναι. ὁ μὲν οὖν θάνατος ὅτῳ
ἂν ὑμῶν ἐν τῇ μάχῃ ἀφίξηται ταύτῃ, δηλονότι
εὐκλεὴς ἔσται:  
βίος δὲ κρατήσασι μὲν τῶν πολεμίων
αὐτόνομός τε καὶ τἄλλα εὐδαίμων, ἡσσημένοις
δὲ πικρὸν μὲν ἄλλο οὐκ ἂν εἴποιμι, τὴν
ἐλπίδα δὲ ξύμπασαν εἰς τὸν ἐκείνων ἔλεον ἔχων.
ἡ δὲ ξυμβολὴ οὐκ ἐξ ἀντιπάλου τῆς δυνάμεως
ἔσται.  
τῷ τε γὰρ πλήθει παρὰ πολὺ ἡσσῶνται
ἡμῶν οἱ πολέμιοι καὶ ὡς ἥκιστα προθυμούμενοι
ἐφ̓ ἡμᾶς ἴασιν, οὓς οἶμαι καὶ τῆσδε ἡμῖν εὔχεσθαι
τῆς ἐλευθερίας μεταλαχεῖν.  τοσαῦτα μὲν καὶ ὁ Στότζας εἶπεν.
Ἰόντων δὲ ἐς τὴν ξυμβολὴν τῶν στρατοπέδων
πνεῦμα σκληρόν τε καὶ δεινῶς λυπηρὸν κατ̓ ὄψιν
ἐς τοὺς Στότζα στασιώτας ἐνέπεσε.  
διὸ δὴ ἀξύμφορον
σφίσιν ᾤοντο εἶναι τὴν μάχην αὐτόθι ποιήσασθαι,
δεδιότες μὴ τὸ πνεῦμα ὑπερβιαζόμενον
τὰ μὲν τῶν πολεμίων βέλη ἐπὶ σφᾶς ἰθύνοι,
βελῶν δὲ τῶν σφετέρων ἡ ῥύμη ὡς μάλιστα
ἀναστέλλοιτο.  
ἄραντες οὖν ἐγκάρσιοι ᾔεσαν,
λογιζόμενοι ὡς ἢν καὶ οἱ πολέμιοι, ὡς τὸ εἰκός,
μεταβάλλοιντο, ὅπως δὴ μὴ ὄπισθεν ὑπὸ σφῶν
ἐνοχλοῖντο, κατὰ πρόσωπον αὐτοῖς τὸ πνεῦμα
ἔσται.  
Βελισάριος δέ, ἐπεὶ αὐτοὺς εἶδε τὴν τάξιν
λιπόντας καὶ κόσμῳ οὐδενὶ περιιόντας, αὐτίκα δὴ
ἐκέλευε τῶν χειρῶν ἄρχειν.  
οἱ δὲ ἀμφὶ Στότζαν
ἐς ταραχὴν ἐκ τοῦ ἀπροσδοκήτου καταστάντες ξὺν
ἀταξίᾳ πολλῇ, ὡς ἕκαστός πη ἐδύνατο, ἐς φυγὴν
ὥρμηντο, ἐς Νουμιδίαν τε ἀφικόμενοι συνελέγοντο
αὖθις.  
ὀλίγοι μέντοι αὐτῶν ἐν τῷ πόνῳ τούτῳ
ἀπέθανον, καὶ αὐτῶν οἱ πλεῖστοι Βανδίλοι ἦσαν.
δίωξιν γὰρ Βελισάριος ἥκιστα ἐς αὐτοὺς ἐποιήσατο,
ἐπεί οἱ, λίαν τοῦ στρατεύματος βραχέος
ὄντος, ἱκανὸν κατεφαίνετο, εἰ σφίσιν οἱ πολέμιοι
ἐν τῷ παρόντι νενικημένοι ἐκποδὼν στήσονται.
τοῖς δὲ στρατιώταις ἐδίδου τὸ χαράκωμα τῶν
ἐναντίων διαρπάσασθαι, αἱροῦσί τε αὐτὸ ἔρημον
ἀνδρῶν. ἐνταῦθα εὕρηνται πολλὰ μὲν χρήματα,
πολλαὶ δὲ γυναῖκες, ὧν δὴ ἕνεκα ὁ πόλεμος κατέστη
ὅδε. ταῦτα Βελισάριος διαπεπραγμένος ἐς
Καρχηδόνα ἀπήλαυνε.  
καί οἵ τις ἐκ Σικελίας
ἥκων ἀπήγγελλεν ὡς στάσις ἐν τῷ στρατοπέδῳ
ἐπιπεσοῦσα τὰ πράγματα ἀνασοβεῖν μέλλοι, ἢν
μὴ αὐτὸς κατὰ τάχος σφίσιν ἐπανήκων τὴν κωλύμην
ποιήσηται.  
καὶ αὐτὸς μὲν τὰ ἐν Λιβύῃ ὅπη
ἐδύνατο διαθέμενος καὶ Καρχηδόνα Ἰλδίγερί τε
καὶ Θεοδώρῳ παραδοὺς ἐς Σικελίαν ᾔει.
Οἱ δὲ ἐν Νουμιδίᾳ Ῥωμαίων ἄρχοντες, ἐπεὶ
τοὺς ἀμφὶ Στότζαν ἥκειν τε καὶ ξυλλέγεσθαι ἐνταῦθα
ἤκουσαν, παρεσκευάζοντο ἐς παράταξιν,
ἦσαν δὲ ἡγεμόνες φοιδεράτων μὲν Μάρκελλός τε
καὶ Κύριλλος, καταλόγου δὲ ἱππικοῦ μὲν Βαρβᾶτος,
πεζῶν δὲ Τερέντιός τε καὶ Σάραπις. Μαρκέλλῳ
μέντοι ἐπήκουον ἅπαντες ἅτε Νουμιδίας
τὴν ἀρχὴν ἔχοντι.  
ὃς ἐπεὶ ἐν χωρίῳ Γαζοφύλοις,
δυοῖν μάλιστα ἡμέραιν ὁδῷ Κωνσταντίνης ἀπέχοντι,
Στότζαν ξὺν ὀλίγοις τισὶν ἤκουσεν εἶναι,
προτερῆσαι πρὶν τοὺς στασιώτας ἅπαντας ξυλλεγῆναι
βουλόμενος, κατὰ τάχος ἐπ̓ αὐτοὺς ἐπῆγε
τὸ στράτευμα.  
ὡς δὲ τά τε στρατόπεδα ἐγγὺς ἐγεγόνει
καὶ ἡ μάχη ἔμελλεν ἐν χερσὶν ἔσεσθαι, μόνος
ὁ Στότζας ἐς μέσους τοὺς ἐναντίους ἥκων ἔλεξε τοιάδε:
Ἄνδρες συστρατιῶται, οὐ δίκαια ποιεῖτε
ἐπὶ ξυγγενεῖς τε καὶ συντρόφους στρατεύοντες,
ἐπ̓ ἄνδρας τε ὅπλα αἰρόμενοι οἳ τοῖς κακοῖς τοῖς
ὑμετέροις καὶ τοῖς εἰς ὑμᾶς ἀδικήμασιν ἀχθόμενὁ̣̣̓
βασιλεῖ τε καὶ Ῥωμαίοις πολεμεῖν ἔγνωσαν.  
ἢ
οὐ μέμνησθε ὡς ἐστέρησθε μὲν τῶν ἄνωθεν ὑμῖν
ὀφειλομένων συντάξεων, ἀφῄρησθε δὲ τῶν πολεμίων
τὰ λάφυρα, ἃ τῶν ἐν μάχαις κινδύνων ἆθλα
ὁ τοῦ πολέμου τέθεικε νόμος;  
καὶ τοῖς μὲν τῆς
νίκης ἀγαθοῖς ἕτεροι τρυφᾶν ἐς τὸν ἅπαντα χρόνον
ἠξίουν, ὑμεῖς δὲ ἐν οἰκετῶν ἕπεσθε μοίρᾳ;  
εἰ
μὲν οὖν ἐμοὶ χαλεπαίνετε, πάρεστιν ὑμῖν ἐς τόδε
μὲν τὸ σῶμα τῷ θυμῷ χρῆσθαι, τὸ δὲ ἐς τοὺς
ἄλλους διαφυγεῖν μίασμα: εἰ δέ μοι αἰτίαν οὐδεμίαν
ἐπενεγκεῖν ἔχετε, ὥρα ὑμῖν ὑπὲρ αὑτῶν
ἀνελέσθαι τὰ ὅπλα.  ὁ μὲν οὖν Στότζας τοσαῦτα
εἶπεν: οἱ δὲ στρατιῶται τούς τε λόγους ἐνεδέχοντο
καὶ αὐτὸν πολλῇ εὐνοίᾳ ἠσπάζοντο.  
κατιδόντες
δὲ οἱ ἄρχοντες τὰ γινόμενα σιγῇ τε
ὑπεχώρουν καὶ ἐς ἱερὸν ὃ ἐν Γαζοφύλοις ἦν καταφεύγουσι.
Στότζας δὲ ἀμφότερα τὰ στρατόπεδα
ἐς ἓν ξυλλαβὼν ἐπ̓ αὐτοὺς ᾔει. καταλαβών τε
ἐν τῷ ἱερῷ καὶ τὰ πιστὰ δοὺς ἅπαντας ἔκτεινε.
Ταῦτα ἐπεὶ βασιλεὺς ἔμαθε, Γερμανὸν τὸν
ἀνεψιὸν τὸν αὑτοῦ, ἄνδρα πατρίκιον, ἐς Λιβύην
ξὺν ὀλίγοις τισὶν ἔπεμψε.  
καὶ Σύμμαχος δὲ
αὐτῷ καὶ Δόμνικος, ἄνδρες ἐκ βουλῆς, εἵποντο,
ἅτερος μὲν ἔπαρχός τε καὶ χορηγὸς τῆς δαπάνης
ἐσόμενος, Δόμνικος δὲ τῷ πεζῷ στρατῷ ἐπιστατήσων.
Ἰωάννης γὰρ ἐτελεύτα ἤδη νοσήσας, ᾧ
δὴ ἐπέκειτο ἡ τιμὴ αὕτη.  
ἐπειδή τε ἐς Καρχηδόνα
κατέπλευσαν, τούς τε παρόντας σφίσι
στρατιώτας ὁ Γερμανὸς ἠρίθμει καὶ τῶν γραμματέων
ἀναλεγόμενος τὰ βιβλία οὗ πάντα ἀναγέγραπται
τῶν στρατιωτῶν τὰ ὀνόματα, εὕρισκε
τὸ μὲν τριτημόριον τοῦ στρατοῦ ἔν τε Καρχηδόνι
καὶ ταῖς ἄλλαις πόλεσιν ἄν, τοὺς δὲ ἄλλους
ἅπαντας τῷ τυράννῳ ἐπὶ Ῥωμαίους ξυντεταγμένους.
μάχης μὲν οὖν διὰ ταῦτα οὐκ ἦρχε, τοῦ
δὲ στρατοπέδου ἐπεμελεῖτο ὡς μάλιστα. λογισάμενός
τε ὡς τῶν πολεμίων ξυγγενεῖς ἢ ὁμοσκήνους
τοὺς ἐν Καρχηδόνι ἀπολελειμμένους ξυμβαίνει
εἶναι, ἄλλα τε πολλὰ ἐπαγωγὰ πᾶσιν ἐφθέγγετο
καὶ σταλῆναι πρὸς βασιλέως ἐς Λιβύην αὐτὸς
ἔφασκεν, ἐφ̓ ᾧ ἠδικημένοις μὲν στρατιώταις
ἀμυνεῖ, κολάσει δὲ τοὺς ἀδικίας τινὸς ἐς αὐτοὺς
ἄρξαντας.  
ἅπερ οἱ στασιῶται πυνθανόμενοι
κατ̓ ὀλίγους αὐτῷ προσχωρεῖν ἤρχοντο. καὶ
αὐτοὺς ὁ Γερμανὸς τῇ τε πόλει ξὺν φιλοφροσύνῃ
ἐδέχετο καὶ τὰ πιστὰ δοὺς ἐν τιμῇ εἶχε, τάς τε
συντάξεις αὐτοῖς τοῦ χρόνου ἐδίδου καθ̓ ὃν ἐπὶ
Ῥωμαίους ἐν ὅπλοις ἦσαν.  
ἐπεὶ δὲ ὁ περὶ
τούτων λόγος περιφερόμενος ἐς ἅπαντας ἦλθἑ̣̣̓
κατὰ πολλοὺς ἤδη τοῦ τυράννου ἀποτασσόμενὁ̣̣̓
ἐς Καρχηδόνα ἐσήλαυνον.  
καὶ τότε δὴ Γερμανὸς
ἐξ ἀντιπάλου τῆς δυνάμεως ἔσεσθαί οἱ πρὸς τοὺς
ἐναντίους τὴν μάχην ἐλπίσας τὰ ἐς τὴν παράταξιν ἐξηρτύετο.
Ἐν τούτῳ δὲ ὁ Στότζας τοῦ μὲν κακοῦ ἤδη
αἰσθόμενος, δεδιὼς δὲ μή οἱ καὶ πλειόνων
στρατιωτῶν τῇ ἀποστάσει ἔτι μᾶλλον τὸ
στράτευμα ἐλασσοῦσθαι ξυμβαίη, διακινδυνεύειν
τε ἐν τῷ παραυτίκα ἠπείγετο καὶ τοῦ πολέμου
ὀξύτερον ἀντιλαμβάνεσθαι.  
καὶ ἦν γάρ
τις αὐτῷ ἐκ τῶν ἐν Καρχηδόνι στρατιωτῶν
ἐλπὶς ἀποστάσεως πέρι, ᾤετό τε αὐτούς, ἤν πὁ̣̣̓
σφίσιν ἄγχιστα γένηται, πόνῳ οὐδενὶ αὐτομολήσειν,
ἐς πάντας τὴν ἐλπίδα ἐξενεγκών: ταύτῃ τε
αὐτοὺς μάλιστα ἐπιρρώσας παντὶ τῷ στρατῷ
ἐπὶ Καρχηδόνα κατὰ τάχος ᾔει.  
γενόμενός τε
αὐτῆς ἄπο σταδίων πέντε καὶ τριάκοντα, ἐστρατοπεδεύσατο
τῆς θαλάσσης οὐ μακρὰν ἄποθεν, καὶ
Γερμανὸς ἅπαν ἐξοπλίσας τὸ στράτευμα διατάξας
τε ὡς ἐς μάχην ἐξῆγε.  
καὶ ἐπεὶ τῆς πόλεως
ἔξω ἐγένοντο, ἠκηκόει γὰρ ὅσα ἐν ἐλπίδι ὁ
Στότζας εἶχε, ξυγκαλέσας ἅπαντας ἔλεξε τοιάδε:
Ὡς μὲν οὐδὲν ἂν δικαίως, ὦ ξυστρατιῶται,
βασιλεῖ μέμψεσθε οὐδέ τι αἰτιάσεσθε τῶν εἰς
ὑμᾶς αὐτῷ πεπραγμένων, οὐδεὶς ἄν, οἶμαι, τῶν
πάντων ἀντείποι:  
ὅς γε ὑμᾶς ἐξ ἀγροῦ ἥκοντας
ξύν τε τῇ πήρᾳ καὶ χιτωνίσκῳ ἑνὶ ξυναγαγὼν ἐς
Βυζάντιον τηλικούσδε εἶναι πεποίηκεν ὥστε τὰ
Ῥωμαίων πράγματα νῦν ἐφ̓ ὑμῖν κεῖσθαι.  
ὡς δὲ
οὐ περιυβρίσθαι μόνον, ἀλλὰ καὶ τὰ πάντων
δεινότατα παῤ ὑμῶν αὐτὸν πεπονθέναι τετύχηκε,
ξυνεπίστασθε καὶ ὑμεῖς δήπουθεν. ὧν δὴ τὴν
μνήμην ὑμῖν ἐς ἀεὶ βουλόμενος διασώζεσθαι τὰς
τῶν ἐγκλημάτων αἰτίας ἀφῆκεν, ὄφλημα τοῦτό
γε αὐτῷ μόνον ὀφείλεσθαι παῤ ὑμῶν ἀξιῶν, τὴν
ὑπὲρ τῶν πεπραγμένων αἰσχύνην.  
ταύτῃ τοίνυν
ἠγμένους ὑμᾶς μεταμανθάνειν τε τὴν πίστιν
εἰκὸς καὶ τὴν πρόσθεν ἀγνωμοσύνην ἐπανορθοῦν.
μετάμελος γὰρ ἐν δέοντι τοῖς ἐπταικόσιν ἐπιγινόμενος
συγγνώμονας αὐτοῖς τοὺς ἠδικημένους
ποιεῖν εἴωθεν, ὑπουργία τε εἰς καιρὸν ἐλθοῦσα
τὸ τῶν ἀχαρίστων ὄνομα μεταβάλλειν φιλεῖ. 
Εὖ δὲ ὑμᾶς δεήσει κἀκεῖνο εἰδέναι, ὡς, ἢν ἐν τῷ
παρόντι εὖνοι μάλιστα βασιλεῖ γένησθε, οὐδεμία
τοῖς προλαβοῦσι λελείψεται μνήμη.  
πᾶσα γὰρ
πρᾶξις πέφυκεν ἀεὶ τοῖς ἀνθρώποις ἐκ τῆς
καταστροφῆς ὀνομάζεσθαι: ἁμάρτημά τε γεγονὸς
ἅπαξ ἀποίητον μὲν οὐδ̓ ἂν ἐν χρόνῳ τῷ παντὶ
γένοιτο, ἐπανορθωθὲν δὲ πράξεσι τῶν αὐτὸ
εἰργασμένων ἀμείνοσιν εὐπρεποῦς τε τῆς σιωπῆς
ἐπιτυγχάνει καὶ ἐς λήθην ὡς τὰ πολλὰ περιίσταται.
καίτοι, ἢν μὲν ὀλιγωρίᾳ τινὶ ἐς τούτους
δὴ τοὺς καταράτους τὰ νῦν χρήσησθε, ὕστερον
δὲ πολλοὺς πολέμους ὑπὲρ Ῥωμαίων ἀγωνιζόμενοι
τὸ κατὰ τῶν πολεμίων πολλάκις ἀναδήσησθε
κράτος, οὐκ ἂν ἔτι ὁμοίως ἀνθυπουργηκέναι
βασιλεῖ δόξαιτε.  
οἱ γὰρ ἐν αὐτοῖς εὐδοκιμοῦντες
οἷς ἥμαρτον εὐπρεπεστέραν τὴν ἀπολογίαν ἐς
ἀεὶ φέρονται. τὰ μὲν οὖν ἐς βασιλέα ταύτῃ πη
λογιζέσθω ὑμῶν ἕκαστος.  
ἐγὼ δὲ οὔτε ἀδικίας
τινὸς εἰς ὑμᾶς ἄρξας, ἐνδειξάμενός τε πάσῃ
δυνάμει τὴν εἰς ὑμᾶς εὔνοιαν, καὶ τὰ νῦν καθιστάμενος
ἐς κίνδυνον τόνδε, τοσοῦτον αἰτεῖσθαι
ἅπαντας ἔγνωκα: μηδεὶς ξὺν ἡμῖν ἐπὶ τοὺς
πολεμίους παρὰ γνώμην χωρείτω.  
ἀλλ̓ εἴ τῳ
ὑμῶν ἐκείνοις ἤδη βουλομένῳ ἐστὶ ξυντάττεσθαι,
μηδὲν μελλήσας ξὺν τοῖς ὅπλοις ἐπὶ τὸ τῶν
ἐναντίων στρατόπεδον ἴτω, τοῦτο μόνον ἡμῖν
χαριζόμενος, ὅτι οὐ λάθρα ἡμᾶς, ἀλλ̓ ἐκ τοῦ
ἐμφανοῦς ἀδικεῖν ἔγνω.  
τούτου γὰρ ἕνεκα οὐκ
ἐν Καρχηδόνι, ἀλλ̓ ἐν μεταιχμίῳ γενόμενος τοὺς
λόγους ποιοῦμαι, ὅπως ἂν μηδενὶ αὐτομολεῖν ἐς
τοὺς ἐναντίους ἐθέλοντι ἐμπόδιος εἴην, παρὸν
ἅπασι κινδύνου ἐκτὸς τὴν ἐς τὴν πολιτείαν ἐνδείκνυσθαι
γνώμην.  Γερμανὸς μὲν τοσαῦτα
εἶπε. ταραχὴ δὲ πολλὴ ἐν τῷ Ῥωμαίων στρατῷ
γέγονεν, ἐπεὶ πρῶτος ἠξίου αὐτὸς ἕκαστος εὔνοιάν
τε τὴν ἐς βασιλέα τῷ στρατηγῷ ἐπιδείξασθαι
καὶ ὅρκους δεινοτάτους ὑπὲρ τούτων ὀμεῖσθαι.
Χρόνον μὲν οὖν τινα ἑκάτεροι ἀλλήλοις ἀντικαθήμενοι
ἔμενον. μετὰ δὲ οἱ στασιῶται οὐδὲν
σφίσι προχωροῦν ἐνορῶντες ὧν προὔλεγε Στότζας,
ἔδεισάν τε ἅτε τῆς ἐλπίδος παρὰ δόξαν ψευσθέντες,
καὶ τὴν τάξιν διαλύσαντες ἀνεχώρησαν,
ἔς τε Νουμίδας ἀπήλαυνον, οὗ δὴ αὐτοῖς αἵ τε
γυναῖκες καὶ τὰ τῆς λείας χρήματα ἦσαν.  
ἔνθα
καὶ ὁ Γερμανὸς παντὶ τῷ στρατῷ οὐκ ἐς μακρὰν
ἦλθε, τά τε ἄλλα παρεσκευασμένος ὡς ἄριστα
καὶ ἁμάξας πολλὰς τῷ στρατοπέδῳ ἐπαγαγόμενος.
καταλαβών τε τοὺς ἐναντίους ἐν χωρίῳ ὃ
δὴ Σκάλας Βέτερες καλοῦσι Ῥωμαῖοι, τὰ ἐς τὴν
παράταξιν ἐξηρτύετο τρόπῳ τοιῷδε.  
τὰς ἁμάξας
μετωπηδὸν στήσας τοὺς πεζοὺς πάντας κατ̓ αὐτὰς
ἔταξεν, ὧν Δόμνικος ἦρχεν, ὅπως τὰ νῶτα ἐν
τῷ ἀσφαλεῖ ἔχοντες θαρσήσωσι μᾶλλον.  
τῶν δὲ
ἱππέων ἄνδρας τε ἀρίστους καὶ τοὺς ἐκ Βυζαντίου
ξὺν αὐτῷ ἥκοντας αὐτὸς ἐν ἀριστερᾷ τῶν πεζῶν
εἶχε, τοὺς δὲ ἄλλους ἅπαντας ἐς κέρας τὸ δεξιὸν
οὐ ξυντεταγμένους, ἀλλὰ κατὰ λόχους τρεῖς μάλιστα
ἔστησε.  
καὶ αὐτῶν Ἰλδίγερ μὲν ἑνὸς
ἡγεῖτο, ἑτέρου δὲ Θεόδωρος ὁ Καππαδόκης, τοῦ
δὲ λειπομένου, μείζονος ὄντος, Ἰωάννης ὁ Πάππου
ἀδελφός, τέταρτος αὐτός. οὕτω μὲν Ῥωμαῖοι ἐτάξαντο.
Οἱ δὲ στασιῶται ἀντίξοοι μὲν αὐτοῖς ἔστησαν,
οὐκ ἐν κόσμῳ μέντοι ταξάμενοι, ἀλλὰ βαρβαρικώτερον
ἐσκεδασμένοι.  
εἵποντο δὲ αὐτοῖς
οὐ μακρὰν ἄποθεν Μαυρουσίων μυριάδες
πολλαί, ὧν ἄλλοι τε πολλοὶ καὶ Ἰαύδας καὶ
Ὀρταΐας ἦρχον.  
οὐ μέντοι ἅπαντες πιστοὶ τοῖς
ἀμφὶ τὸν Στότζαν ἐτύγχανον ὄντες, ἀλλὰ πολλοὶ
παρὰ Γερμανὸν πέμποντες πρότερον ὡμολόγουν,
ἐπειδὰν ἐν τῷ ἔργῳ γένωνται, ξὺν τῷ βασιλέως
στρατῷ ἐπὶ τοὺς πολεμίους τετάξεσθαι.  
οὐ μὴν
αὐτοῖς πιστεύειν παντάπασιν ὁ Γερμανὸς εἶχεν,
ἐπεὶ ἄπιστον φύσει τὸ Μαυρουσίων γένος ἐστὶν
ἐς πάντας ἀνθρώπους.  
διὸ δὴ οὐδὲ ξὺν τοῖς στασιώταις
ἐτάξαντο, ἀλλ̓ ὄπισθεν ἔμενον, καραδοκοῦντες
τὸ ἐσόμενον, ὅπως ξὺν τοῖς νικήσουσι
καὶ αὐτοὶ τὴν δίωξιν ἐπὶ τοὺς ἡσσημένους ποιήσωνται.
Μαυρούσιοι μὲν τοιαύτῃ γνώμῃ οὐκ
ἀναμιγνύμενοι τοῖς στασιώταις ὄπισθεν εἵποντο.
Στότζας δὲ ἄγχιστά πη τῶν πολεμίων γενόμενος,
ἐπειδὴ σημεῖον τὸ Γερμανοῦ εἶδε, τοῖς παροῦσιν
ἐγκελευσάμενος ἐπ̓ αὐτὸν ᾔει.  
Ἔρουλοι δὲ ὅσοι
στασιῶται ἀμφ̓ αὐτὸν τεταγμένοι ἐτύγχανον, οὐδὲ
εἵποντο, ἀλλὰ καὶ παντὶ σθένει ἐκώλυον, φάσκοντες
οὐκ εἰδέναι μὲν τὴν Γερμανοῦ δύναμιν, ὁποία
ποτέ ἐστιν, ἐξεπίστασθαι μέντοι ὡς οὐδαμῆ
σφίσιν ἀνθέξουσιν ὅσοι ἐς κέρας τὸ δεξιὸν τῶν
πολεμίων ἐτάξαντο.  
ἢν μὲν οὖν ἐπ̓ ἐκείνους
χωρήσαιεν, αὐτοί τε οὐχ ὑποστάντες ἐς φυγὴν
τρέψονται καὶ τὸ ἄλλο στράτευμα, ὡς τὸ εἰκός,
συνταράξουσιν: ἢν δέ γε σφᾶς ἀπωσάμενος Γερμανὸς
τρέψηται, ἅπαντα σφίσι διαφθαρήσεται
αὐτίκα δὴ μάλα τὰ πράγματα.  
τούτοις ὁ Στότζας
ἀναπεισθεὶς τοὺς μὲν ἄλλους τοῖς ἀμφὶ Γερμανὸν
μάχεσθαι εἴασεν, αὐτὸς δὲ ξὺν τοῖς ἀρίστοις ἐπί
τε Ἰωάννην καὶ τοὺς ξὺν αὐτῷ τεταγμένους ᾔει.
οἱ δὲ οὐχ ὑποστάντες κόσμῳ οὐδενὶ ἐς φυγὴν
ὥρμηντο. οἵ τε στασιῶται πάντα μὲν τὰ σημεῖα
αὐτῶν εὐθὺς ἔλαβον, φεύγοντας δὲ ἀνὰ κράτος
ἐδίωκον, τινὲς δὲ καὶ ἐπὶ τοὺς πεζοὺς ἤλαυνον,
ἤδη τε τὴν τάξιν ἐκλείπειν οἱ πεζοὶ ἤρξαντο. ἐν
τούτῳ δὲ Γερμανὸς αὐτός τε τὸ ξίφος σπασάμενος
καὶ ἅπαν τὸ ταύτῃ στράτευμα ἐς τοῦτο ὁρμήσας,
πόνῳ τε πολλῷ τοὺς κατ̓ αὐτὸν στασιώτας ἐτρέψατο
καὶ δρόμῳ ἐπὶ τὸν Στότζαν ἐχώρησε.  
τούτου
δέ οἱ ἐνταῦθα τοῦ ἔργου καὶ τῶν ἀμφὶ Ἰλδίγερά
τε καὶ Θεόδωρον ξυναραμένων, οὕτως ἀλλήλοις
ἑκάτεροι ἀνεμίγνυντο, ὥστε διώκοντες οἱ στασιῶται
τῶν τινας πολεμίων ὑφ̓ ἑτέρων καταλαμβανόμενοι
ἔθνησκον.  
τῆς τε ξυγχύσεως ἐπὶ μέγα
χωρούσης οἱ μὲν ἀμφὶ Γερμανόν, ὄπισθεν ἰόντες,
ἔτι μᾶλλον ἐνέκειντο, οἱ δὲ στασιῶται ἐς πολὺ
δέος ἐμπεπτωκότες οὐκέτι ἐς ἀλκὴν ἔβλεπον.  
ἔνδηλοι
μέντοι οὐδέτεροι οὔτε σφίσιν αὐτοῖς οὔτε
ἀλλήλοις ἐγίνοντο. μιᾷ τε γὰρ φωνῇ καὶ τῇ αὐτῇ
τῶν ὅπλων σκευῇ οἱ πάντες ἐχρῶντο, οὔτε μορφῇ
τινι οὔτε σχήματι οὔτε ἄλλῳ ὁτῳοῦν διαλλάσσοντες.
διὸ δὴ Γερμανοῦ γνώμῃ οἱ τοῦ βασιλέως
στρατιῶται, ὅτου ἂν λάβοιντο, ἐπυνθάνοντο ὅστις
ποτὲ εἴη: ἔπειτα, ἤν τις Γερμανοῦ στρατιώτης
φήσειεν εἶναι, οὐκοῦν τὸ Γερμανοῦ ξύμβολον
ἐκέλευον λέγειν, τοῦτο δὲ εἰπεῖν οὐδαμῆ ἔχοντα
εὐθὺς ἔκτεινον.  
ἐν τούτῳ τῷ πόνῳ τὸν Γερμανοῦ
ἵππον τῶν τις πολεμίων λαθὼν ἔκτεινεν, αὐτός τε
ὁ Γερμανὸς ἐς τὸ ἔδαφος ἐκπεσὼν ἐς κίνδυνον
ἦλθεν, εἰ μὴ κατὰ τάχος οἱ δορυφόροι ἐσώσαντο,
φραξάμενοί τε ἀμφ̓ αὐτὸν καὶ ἀναβιβάσαντες ἐφ̓ ἕτερον ἵππον.
Ὁ μὲν οὖν Στότζας ἐν τῷ θορύβῳ τούτῳ ξὺν
ὀλίγοις τισὶ διαφυγεῖν ἴσχυσε. Γερμανὸς δὲ τοῖς
ἀμφ̓ αὑτὸν ἐγκελευσάμενος εὐθὺ τοῦ τῶν πολεμίων
στρατοπέδου ἐχώρησεν.  
ἐνταῦθά οἱ τῶν
στασιωτῶν ὑπηντίαζον ὅσοι τοῦ χαρακώματος
ἐπὶ τῇ φυλακῇ ἐτετάχατο.  
μάχης τε ἀμφὶ τὴν
αὐτοῦ εἴσοδον καρτερᾶς γενομένης παῤ ὀλίγον
μὲν οἱ στασιῶται ἦλθον τοὺς ἐναντίους ἀπώσασθαι,
πέμψας δὲ ὁ Γερμανὸς τῶν οἱ ἑπομένων
τινὰς κατ̓ ἄλλην ἀποπειρᾶσθαι χώραν τοῦ στρατοπέδου
ἐκέλευεν.  
οἳ δὴ οὐδενὸς ταύτῃ ἀμυνομένου
ἐντὸς τοῦ χαρακώματος ξὺν βραχεῖ πόνῳ
ἐγένοντο.  
οἵ τε στασιῶται κατιδόντες αὐτοὺς ἐς
φυγὴν ὥρμηντο, καὶ Γερμανὸς παντὶ τῷ ἄλλῳ
στρατῷ ἐσεπήδησεν εἰς τὸ τῶν πολεμίων στρατόπεδον.
ἐνταῦθα τὰ χρήματα οἱ στρατιῶται οὐδενὶ
πόνῳ ἁρπάζοντες οὔτε τοὺς ἐναντίους ἐν
λόγῳ ἐποιοῦντό τινι οὔτε τοῦ στρατηγοῦ ἐγκελευομένου
ἔτι κατήκουον, παρόντων χρημάτων
διὸ δὴ ὁ Γερμανός,  
δείσας μὴ ξυμφρονήσαντες ὁ̣̣̓
πολέμιοι ἐπ̓ αὐτοὺς ἴωσιν, αὐτὸς ξὺν ὀλιγοις
τισὶν ἐς τοῦ χαρακώματος τὴν εἴσοδον ἔστη,
πολλά τε ὀλοφυρόμενος καὶ τοὺς οὐδὲν ἐπαΐοντας
ἐς εὐκοσμίαν παρακαλῶν.  
τῶν δὲ Μαυρουσίων
πολλοὶ τῆς τροπῆς οὕτω γεγενημένης τούς τε
στασιώτας ἐδίωκον ἤδη καὶ ξὺν τῷ βασιλέως
στρατῷ σφᾶς αὐτοὺς τάξαντες ἐληίζοντο τὸ τῶν
ἡσσημένων στρατόπεδον.  
Στότζας δέ, κατ̓ ἀρχὰς
μὲν ἐπὶ τῷ Μαυρουσίων στρατῷ τὸ θαρσεῖν
ἔχων, ὡς ἀναμαχούμενος παῤ αὐτοὺς ἤλαυνεν.
αἰσθόμενος δὲ τῶν ποιουμένων, ξὺν ἑκατὸν ἀνδράσι
διαφυγεῖν μόλις ἴσχυσεν.  
αὖθις δὲ ἀμφ̓
αὐτὸν πολλοὶ ξυλλεγέντες ἐνεχείρησαν μὲν τοῖς
πολεμίοις ἐς χεῖρας ἐλθεῖν, ἀποκρουσθέντες δὲ
οὐδέν τι ἧσσον, εἰ μὴ καὶ μᾶλλον, Γερμανῷ ἅπαντες
προσεχώρησαν.  
μόνος δὲ ὁ Στότζας ξὺν Βανδίλοις
ὀλίγοις τισὶν ἐς Μαυριτανοὺς ἀνεχώρησε,
καὶ παῖδα τῶν τινος ἀρχόντων γυναῖκα λαβὼν
αὐτοῦ ἔμεινε. καὶ ἡ μὲν στάσις αὕτη ἐς τοῦτο ἐτελεύτα.
Ἦν δέ τις ἐν τοῖς Θεοδώρου τοῦ Καππαδόκου
δορυφόροις, Μαξιμῖνος ὄνομα, πονηρὸς μάλιστα.
οὗτος ὁ Μαξιμῖνος, τῶν στρατιωτῶν πλείστους
διομοσαμένους ἐπὶ τὴν πολιτείαν ξὺν αὑτῷ ἔχων,
τυραννίδι ἐπιθέσθαι διενοεῖτο. ἔτι τε πλείους
ἑταιρίζεσθαι ἐν σπουδῇ ἔχων ἄλλοις τε τὸ βούλευμα
φράζει καὶ Ἀσκληπιάδῃ, ὡρμημένῳ μὲν ἐκ
Παλαιστίνης, εὖ δὲ γεγονότι καὶ πρώτῳ τῶν
Θεοδώρου ἐπιτηδείων.  
ὁ γοῦν Ἀσκληπιάδης
Θεοδώρῳ κοινολογησάμενος τὸν πάντα λόγον εὐθὺς
Γερμανῷ εἰσαγγέλλει.  
καὶ ὅς, οὐκ ἐθέλων
ἔτι οἱ τῶν πραγμάτων ᾐωρημένων ἑτέρας τινὸς
ταραχῆς ἄρξαι, θωπείᾳ μᾶλλόν τινι τὸν ἄνθρωπον
ἢ τιμωρίᾳ περιελθεῖν ἔγνω καὶ ὅρκοις αὐτὸν
καταλαβεῖν τῆς ἐς τὴν πολιτείαν εὐνοίας.  
ὂν
τοίνυν εἰθισμένον ἅπασι Ῥωμαίοις ἐκ παλαιοῦ
μηδένα δορυφόρον τῶν τινος ἀρχόντων καθίστασθαι,
ἢν μὴ δεινοτάτους πρότερον ὅρκους παρεχόμενος
τὰ πιστὰ δοίη τῆς ἐς αὐτόν τε καὶ τὸν
βασιλέα Ῥωμαίων εὐνοίας, μεταπεμψάμενος τὸν
Μαξιμῖνον τῆς τε εὐτολμίας αὐτὸν ἐπῄνει καὶ
δορυφορεῖν τὸ λοιπόν οἱ ἐπέτελλεν.  
ὁ δὲ περιχαρὴς
γεγονὼς τῷ ὑπερβάλλοντι τῆς τιμῆς, ταύτῃ
τε ῥᾷον αὐτῷ τὴν ἐπίθεσιν προχωρήσειν ὑποτοπάζων,
τόν τε ὅρκον ὑπέστη καὶ τὸ λοιπὸν ἐν τοῖς
Γερμανοῦ δορυφόροις ταττόμενος τά τε ὀμωμοσμένα
εὐθὺς ἀλογεῖν ἠξίου καὶ τὰ ἐς τὴν τυραννίδα
πολλῷ ἔτι μᾶλλον κρατύνασθαι.
Ἡ μὲν οὖν πόλις ἑορτήν τινα πανδημεὶ ἦγε,
πολλοὶ δὲ τῶν Μαξιμίνου στασιωτῶν ἀμφὶ τὸν
τοῦ ἀρίστου καιρὸν ἐς Παλάτιον κατὰ τὰ σφίσι
ξυγκείμενα ἧκον, οὗ δὴ ὁ μὲν Γερμανὸς τοὺς ἐπιτηδείους
εἱστία, παρεστήκει δὲ τῇ θοίνῃ ξὺν τοῖς
ἄλλοις δορυφόροις ὁ Μαξιμῖνος.  
προϊόντος δὲ τοῦ
πότου, εἰσελθών τις Γερμανῷ ἀπαγγέλλει στρατιώτας
πολλοὺς κόσμῳ οὐδενὶ πρὸ τῆς αὐλείου θύρας
ἑστῶτας αἰτιᾶσθαι συντάξεις χρόνου πολλοῦ τὸ
δημόσιον σφίσιν ὀφείλειν.  
καὶ ὃς τῶν δορυφόρων
τοὺς πιστοτάτους ἐκέλευσε λάθρα τὸν Μαξιμῖνον
ἐν φυλακῇ ἔχειν, αἴσθησιν αὐτῷ τινα τοῦ ποιουμένου
ὡς ἥκιστα παρεχομένους.  
οἱ μὲν οὖν
στασιῶται ξύν τε ἀπειλῇ καὶ ταραχῇ ἐπὶ τὸν
ἱππόδρομον δρόμῳ ἐχώρουν οἵ τε τῆς βουλῆς αὐτοῖς
μετασχόντες κατὰ βραχὺ ἀγειρόμενοι ἐκ τῶν
οἰκημάτων ἐνταῦθα ξυνέρρεον.  
καὶ εἰ μὲν ξυλλεγῆναι
ἅπαντας ἐς ταὐτὸ ἔτυχεν, οὐκ ἄν τις, οἶμαι,
καταλύειν αὐτῶν τὴν δύναμιν εὐπετῶς ἔσχε: νῦν
δὲ Γερμανὸς προτερήσας ἔτι ἀπολελειμμένου τοῦ
πλείστου ὁμίλου ἅπαντας αὐτίκα τοὺς αὐτῷ τε
καὶ βασιλεῖ εὐνοϊκῶς ἔχοντας ἐπ̓ αὐτοὺς ἔπεμψεν.
οἳ δὴ οὐ προσδεχομένοις τοῖς στασιώταις εἰς χεῖρας
ἦλθον. οἱ δὲ οὔτε Μαξιμῖνον σὺν αὑτοῖς
ἔχοντες, ὅνπερ σφίσιν ἐξηγήσεσθαι τοῦ κινδύνου
ἐκαραδόκουν, οὔτε τὸ πλῆθος ὁρῶντες αὑτοῖς, ᾗπερ
ᾤοντο, ξυλλεγέν, ἀλλὰ καὶ μαχομένους παρὰ δόξαν
σφίσι τοὺς ξυστρατιώτας θεώμενοι καὶ ἀπ̓
αὐτοῦ ἐς ὀλιγωρίαν ἐλθόντες ἡσσήθησάν τε
ῥᾳδίως τῇ μάχῃ καὶ κόσμῳ οὐδενὶ ἐς φυγὴν
ὥρμηντο.  
καὶ αὐτῶν οἱ ἐναντίοι πολλοὺς μὲν
ἔκτεινον, πολλοὺς δὲ παρὰ Γερμανὸν ζωγρήσαντες
ἦγον.  
ὅσοι μέντοι οὐκ ἔφθησαν εἰς τὸν ἱππόδρομον
ἥκοντες, οὐδεμίαν αἴσθησιν τῆς ἐπὶ Μαξιμίνῳ
παρέσχοντο γνώμης.  
Γερμανὸς δὲ αὐτοὺς μὲν
διερευνᾶσθαι οὐκέτι ἠξίου, ἀνεπυνθάνετο δὲ εἰ
Μαξιμίνῳ ἐπειδὴ ὠμωμόκει, τὰ ἐς τὴν ἐπιβουλὴν
ἤσκητο.  
ἐληλεγμένον τε ὡς ἐν τοῖς αὐτοῦ δορυφόροις
ταττόμενος τὴν ἐπίθεσιν ἔτι μᾶλλον ποιοίη,
ἄγχιστά πη αὐτὸν τοῦ Καρχηδόνος περιβόλου
ἀνεσκολόπισεν οὕτω τε τὴν στάσιν παντάπασιν
καταλύειν ἔσχε. Μαξιμίνου μὲν ἡ ἐπιβουλὴ ἐτελεύτησεν ὧδε.
Γερμανὸν δὲ ξύν τε Συμμάχῳ καὶ Δομνίκῳ
μεταπεμψάμενος βασιλεὺς Σολόμωνι αὖθις ἅπαντα
Λιβύης τὰ πράγματα ἐνεχείρισε, τρισκαιδέκατον
ἔτος τὴν αὐτοκράτορα ἔχων ἀρχήν: στράτευμά
τε αὐτῷ παρασχόμενος καὶ ἄρχοντας ἄλλους
τε καὶ Ῥουφῖνον καὶ Λεόντιον, τοὺς Ζαύνα τοῦ
Φαρεσμάνου, καὶ Ἰωάννην τὸν Σισινιόλου υἱόν.
Μαρτῖνος γὰρ καὶ Βαλεριανὸς ἤδη πρότερον ἐς
Βυζάντιον μετάπεμπτοι ἦλθον.  
Σολόμων δὲ
καταπλεύσας ἐς Καρχηδόνα καὶ τῆς Στότζα στάσεως
ἀπαλλαγεὶς μετρίως τε ἐξηγεῖτο καὶ Λιβύην
ἀσφαλῶς διεφύλασσε, διακοσμῶν τε τὸν στρατὸν
καὶ εἴ τι μὲν ὕποπτον ἐν αὐτῷ εὕρισκεν, ἔς τε
Βυζάντιον καὶ παρὰ Βελισάριον πέμπων, νέους
δὲ στρατιώτας εἰς τὸν ἐκείνων ἀριθμὸν καταλέγων
καὶ Βανδίλων τοὺς ἀπολελειμμένους καὶ οὐχ
ἥκιστά γε αὐτῶν γυναῖκας ἁπάσας ὅλης ἐξοικίζων
Λιβύης. πόλιν τε ἑκάστην περιέβαλε τείχει
καὶ τοὺς νόμους ξὺν ἀκριβείᾳ φυλάξας πολλῇ
τὴν πολιτείαν ὡς μάλιστα διεσώσατο.  
καὶ ἐγένετο
Λιβύη ἐπ̓ ἐκείνου χρημάτων τε προσόδῳ
δυνατὴ καὶ τὰ ἄλλα εὐδαίμων.
Ἐπεὶ δὲ ἅπαντά οἱ ὡς ἄριστα διετέτακτο,
ἐπί τε Ἰαύδαν καὶ τοὺς ἐν Αὐρασίῳ Μαυρουσίους
αὖθις ἐστράτευε.  
καὶ πρῶτα μὲν Γόνθαριν, τῶν
δορυφόρων τῶν αὐτοῦ ἕνα, ἄνδρα ἀγαθὸν τὰ
πολέμια, ξὺν στρατεύματι ἔπεμψεν.  
ὃς δὴ ἐς
Ἀβίγαν ποταμὸν ἀφικόμενος ἐστρατοπεδεύσατο
ἀμφὶ Βάγαϊν, πόλιν ἔρημον.  
ἐνταῦθά τε τοῖς
πολεμίοις ἐς χεῖρας ἐλθὼν καὶ μάχῃ ἡσσηθεὶς
ἔς τε τὸ χαράκωμα ἀποχωρήσας τῇ Μαυρουσίων
προσεδρείᾳ ἐπιέζετο ἤδη.  
ἔπειτα δὲ καὶ αὐτὸς
τῷ παντὶ στρατῷ ἀφικόμενος, ἐπειδὴ σταδίοις
ἑξήκοντα: τοῦ στρατοπέδου ἀπεῖχεν οὗ Γόνθαρις
ἡγεῖτο, χαράκωμά τε ποιησάμενος αὐτοῦ ἔμενε
καὶ τὰ ξυμπεσόντα τοῖς ἀμφὶ Γόνθαριν ἅπαντα
ἀκούσας μοῖράν τε αὐτοῖς τοῦ στρατοῦ ἔπεμψε καὶ
θαρσοῦντας ἐκέλευε διαμάχεσθαι τοῖς πολεμίοις.
οἱ δὲ Μαυρούσιοι καθυπέρτεροι ἐν τῇ ξυμβολῇ,
ὥσπερ ἐρρήθη, γενόμενοι ἐποίουν τάδε. Ἀβίγας ὁ
ποταμὸς ῥεῖ μὲν ἐκ τοῦ Αὐρασίου, κατιὼν δὲ ἐς
πεδίον ἀρδεύει τὴν γῆν οὕτως ὅπως ἂν βουλομένοις
ᾖ τοῖς ταύτῃ ἀνθρώποις.  
περιάγουσι γὰρ
τὸ ῥεῦμα τοῦτο οἱ ἐπιχώριοι ὅποι ποτὲ σφίσιν ἐς
τὸ παραυτίκα ξυνοίσειν οἴονται, ἐπεὶ ἐν τῷδε τῷ
πεδίῳ ἀπώρυγες συχναὶ τυγχάνουσιν οὖσαι, ἐς
ἃς δὴ ὁ Ἀβίγας σχιζόμενός τε καὶ ἐς πάσας ἰὼν
ὑπὸ γῆν φέρεται καὶ αὖθις ὑπὲρ γῆν διαφαίνεται,
ξυνάγων τὸ ῥεῦμα. τοῦτό τε ἐπὶ πλεῖστον τοῦ
πεδίου ξυμβαῖνον ἐν ἐξουσίᾳ τοῖς ταύτῃ ᾠκημένοις
τίθεται εἶναι, ἐπιβύσασι χώματι τοὺς
ῥωχμοὺς ἢ αὖθις αὐτοὺς ἀποκαλύψασι τοῖς ὕδασι
τοῦ ποταμοῦ τοῦδε ὅ τι βούλοιντο χρῆσθαι.  
τότε
οὖν ἁπάσας οἱ Μαυρούσιοι τὰς ἐκείνῃ ἀπώρυγας
ἀποφράξαντες ἀφιᾶσι τὸ ῥεῦμα ὅλον φέρεσθαι
ἀμφὶ τὸ τῶν Ῥωμαίων στρατόπεδον.  
ἀφ̓ οὗ δὴ
τέλμα βαθὺ γεγονὸς καὶ ἀπόρευτον ἐξέπληξέ τε
αὐτοὺς ὅτι μάλιστα καὶ ἐς ἀπορίαν κατέστησε.
ταῦτα ἀκούσας Σολόμων κατὰ τάχος ᾔει. οἱ δὲ
βάρβαροι δείσαντες ἀναχωροῦσιν ἐς τοῦ Αὐρασίου
τὸν πρόποδα. καὶ ἐν χώρῳ ὃν Βάβωσιν
καλοῦσι, στρατοπεδευσάμενοι ἔμενον. ἄρας τε
Σολόμων τῷ παντὶ στρατῷ ἐνταῦθα ἧκε.  
καὶ
τοῖς πολεμίοις ἐς χεῖρας ἐλθὼν κρατήσας τε παρὰ
πολὺ αὐτῶν ἐς φυγὴν ἔτρεψε.  
καὶ ἀπ̓ αὐτοῦ
οἱ Μαυρούσιοι μάχην μὲν ἐκ τοῦ ἀντιπάλου πρὸς
Ῥωμαίους διενεγκεῖν ἀξύμφορον σφίσιν ᾤοντο
εἶναι: οὐ γὰρ αὐτῶν περιέσεσθαι τῇ μάχῃ ἤλπιζον:
ἐς δὲ τοῦ Αὐρασίου τὴν δυσχωρίαν ἐλπίδα
εἶχον ἀπολέγοντας τῇ ταλαιπωρίᾳ Ῥωμαίους
χρόνῳ ὀλίγῳ ἐνθένδε ἐξανίστασθαι ὥσπερ τὸ
πρότερον.  
οἱ μὲν οὖν πολλοὶ ἔς τε Μαυριτανοὺς
καὶ ἐς τοὺς πρὸς μεσημβρίαν τοῦ Αὐρασίου βαρβάρους
ᾤχοντο, Ἰαύδας δὲ ξὺν Μαυρουσίων δισμυρίοις
ἐνταῦθα ἔμενεν. ἐτύγχανε δὲ φρούριον
οἰκοδομησάμενος ἐν Αὐρασίῳ, Ζερβούλην ὄνομα.
οὗ δὴ ἐσελθὼν σὺν πᾶσι Μαυρουσίοις ἡσύχαζε.
Σολόμων δὲ χρόνον μὲν τρίβεσθαι τῇ πολιορκίᾳ
ἥκιστα ἤθελε, μαθὼν δὲ τὰ ἀμφὶ πόλιν Ταμουγάδην
πεδία σίτου ἀκμάζοντος ἔμπλεα εἶναι ἐς
αὐτὰ ἐπῆγε τὸ στράτευμα καὶ ἐγκαθεζόμενος
ἐδῄου τὴν γῆν. πυρπολήσας τε ἅπαντα ἐς Ζερβούλην
τὸ φρούριον αὖθις ἀνέστρεψεν.
Ἐν δὲ τῷ χρόνῳ τούτῳ ᾧ Ῥωμαῖοι ἐδῄουν τὴν
γῆν, Ἰαύδας καταλιπὼν Μαυρουσίων τινάς, οὓς
μάλιστα ᾤετο ἐς τοῦ φρουρίου τὴν φυλακὴν
ἱκανοὺς ἔσεσθαι, αὐτὸς ἐς τὴν τοῦ Αὐρασίου
ὑπερβολὴν ξὺν τῷ ἄλλῳ στρατῷ ἀνέβη, ὅπως
μὴ πολιορκουμένους ἐνταῦθα τὰ ἐπιτήδεια σφᾶς
ἐπιλίποι.  
χῶρόν τε εὑρὼν κρημνοῖς τε πάντοθεν
ἀνεχόμενον καὶ πρὸς ἀποτόμων πετρῶν καλυπτόμενον,
Τοῦμαρ ὄνομα, ἐνταῦθα ἡσύχαζε. Ῥωμαῖοι
δὲ Ζερβούλην τὸ φρούριον ἐς τρεῖς ἐπολιόρκουν
ἡμέρας. καὶ τόξοις χρώμενοι, ἅτε οὐχ ὑψηλοῦ
ὄντος τοῦ τείχους, πολλοὺς τῶν ἐν ταῖς ἐπάλξεσι
βαρβάρων ἔβαλλον.  
τύχῃ δέ τινι ξυνέπεσεν
ἅπαντας Μαυρουσίων τοὺς ἡγεμόνας τούτοις δὴ
ἐντυχόντας τοῖς βέλεσι θνήσκειν.  
ἐπεὶ δὲ ὅ τε
τῶν τριῶν ἡμερῶν χρόνος ἐτρίβη καὶ νὺξ ἐπέλαβε,
Ῥωμαῖοι μὲν οὐδὲν τοῦ θανάτου πέρι τῶν ἐν
Μαυρουσίοις ἡγεμόνων πυθόμενοι διαλύειν ἐβουλεύοντο
τὴν προσεδρείαν.  
ἄμεινον γὰρ Σολόμων̣̣̔̓
ἐφαίνετο ἐπί τε Ἰαύδαν καὶ Μαυρουσίων τὸ πλῆθος
ἰέναι, οἰομένῳ, ἢν ἐκείνους πολιορκίᾳ ἑλεῖν
δύνηται, ῥᾷόν τε καὶ ἀπονώτερον τοὺς ἐν Ζερβούλῃ
βαρβάρους προσχωρήσειν σφίσιν.  
οἱ δὲ
βάρβαροι οὐκέτι ἀντέχειν τῇ προσεδρείᾳ οἰόμενοι,
ἐπεὶ αὐτοῖς ἅπαντες ἤδη οἱ ἡγεμόνες ἀνῄρηντο,
φεύγειν τε κατὰ τάχος καὶ τὸ φρούριον ἀπολιπεῖν
ἔγνωσαν.  
αὐτίκα γοῦν ἅπαντες σιγῇ τε καὶ
οὐδεμίαν τοῖς πολεμίοις αἴσθησιν παρεχόμενοι
ἔφευγον, οἵ τε Ῥωμαῖοι ἐς τὴν ἀναχώρησιν ἅμα
ἡμέρᾳ παρεσκευάζοντο.  
καὶ ἐπειδὴ ἐν τῷ τείχει
οὐδείς, καίπερ πολεμίων ἀναχωρούντων, ἐφαίνετο,
ἐθαύμαζόν τε καὶ ἐς ἀλλήλους ἐπὶ πλεῖστον
διηποροῦντο.  
ξὺν ταύτῃ τε τῇ ἀμηχανίᾳ τὸ
φρούριον περιιόντες ἀνακεκλιμένην τὴν πυλίδα
εὑρίσκουσιν ὅθεν δὴ οἱ Μαυρούσιοι ᾤχοντο φεύγοντες.
ἔς τε τὸ φρούριον ἐσελθόντες ἐν ἁρπαγῇ
ἅπαντα ἐποιήσαντο, διώκειν μέντοι ἤκιστα τοὺς
πολεμίους διενοοῦντο, ἄνδρας κούφως τε ἐσταλμένους
μένους καὶ τῶν ἐκείνῃ χωρίων ἐμπείρους.  
καὶ
ἐπειδὴ ἅπαντα ἐληίσαντο, φύλακας τοῦ φρουρίου
καταστησάμενοι πεζῇ ἅπαντες ἐχώρουν πρόσω.
Ἐλθόντες δὲ ἐς Τοῦμαρ τὸν χῶρον, οὗ δὴ
καθείρξαντες σφᾶς αὐτοὺς ἡσύχαζον οἱ πολέμιοι,
ἄγχι που ἐστρατοπεδεύσαντο ἐν δυσχωρίᾳ, ἔνθα
οὔτε ὕδατος ὄτι μὴ ὀλίγου οὔτε ἀλλου του ἀναγκαίου
ἐν εὐπορίᾳ ἔσεσθαι ἔμελλον.  
χρόνου δὲ
τριβομένου συχνοῦ τῶν τε βαρβάρων οὐδαμῶς
σφίσιν ἐπεξιόντων, αὐτοὶ οὐδέν τι ἧσσον, εἰ μὴ
καὶ μᾶλλον, τῇ προσεδρείᾳ πιεζόμενοι ἤσχαλλον.
μάλιστα δὲ πάντων τῇ τοῦ ὕδατος ἀπορίᾳ
ἤχθοντο, ὃ δὴ αὐτὸς Σολόμων ἐφύλασσε, καὶ
ἄλλο οὐδὲν ἐς ἡμέραν ἐδίδου, πλήν γε δὴ ὅτι
κύλικα μίαν ἀνδρὶ ἑκάστῳ.  
ὡς δὲ αὐτοὺς εἶδε
δυσανασχετοῦντάς τε ἐκ τοῦ ἐμφανοῦς καὶ τὰ
παρόντα δυσχερῆ φέρειν οὐκέτι οἵους τε ὄντας,
ἀποπειρᾶσθαί τε τοῦ χωρίου, καίπερ δυσπροσόδου
ὄντος, διενοεῖτο καὶ ξυγκαλέσας ἅπαντας
παρεκελεύσατο ὧδε:  
Ἐπειδὴ δέδωκεν ὁ θεὸς
Ῥωμαίοις ἐν Αὐρασίῳ Μαυρουσίους πολιορκεῖν,
πρᾶγμα πρότερόν τε κρεῖσσον ἐλπίδος καὶ νῦν
τοῖς γε οὐχ ὁρῶσι τὰ δρώμενα παντελῶς ἄπιστον,
ἀναγκαῖον καὶ ἡμᾶς τῇ ἄνωθεν ὑπουργοῦντας
ἐπικουρίᾳ ταύτην δὴ μὴ καταπροδιδόναι τὴν
χάριν, ἀλλ̓ ὑφισταμένους σὺν προθυμίᾳ τὸν
κίνδυνον τῶν ἐκ τοῦ κατορθώσειν εὐτυχημάτων
ἐφίεσθαι.  
ὡς πᾶσα μὲν τῶν ἀνθρωπείων πραγμάτων
ῥοπὴ ἐς τοῦ καιροῦ τὴν ἀκμὴν περιίσταται:
ἢν δέ τις ἐθελοκακήσας προδιδοίη τὴν τύχην, οὐκ
ἂν αὐτὴν αἰτιῷτο δικαίως, αὐτὸς ἐφ̓ ἑαυτῷ τὴν
αἰτίαν πεποιημένος.  
Μαυρουσίων μὲν τὴν ἀσθένειαν
ὁρᾶτε δήπου καὶ τὸ χωρίον οὗ δὴ πάντων
ἀπολελειμμένοι τῶν ἀναγκαίων καθείρξαντες αὑτοὺς
τηροῦσιν.  
ὑμᾶς δὲ δυοῖν ἀνάγκη τὸ ἕτερον,
ἢ τῇ προσεδρείᾳ μηδαμῶς ἀχθομένους τὴν τῶν
πολεμίων ὁμολογίαν προσδέχεσθαι, ἢ πρὸς ταύτην
ὀλιγωροῦντας τὴν μετὰ τοῦ κινδύνου προσίεσθαι
νίκην.  
μᾶλλον δὲ καὶ τὸ πολεμεῖν πρὸς
τούσδε ἡμῖν τοὺς βαρβάρους ἀκίνδυνον ἔσται, οὓς
δὴ τῷ λιμῷ μαχομένους ἤδη οὔποτε ἡμῖν οὐδὲ εἰς
χεῖρας ἀφίξεσθαι οἶμαι. ἅπερ ἐν τῷ παρόντι
ὑμᾶς ἐν νῷ ἔχοντας ἅπαντα προσήκει προθύμως
τὰ παραγγελλόμενα ἐκτελεῖν. 
Τοσαῦτα Σολόμων παρακελευσάμενος διεσκοπεῖτο
ὅθεν ἂν σφίσι τοῦ χωρίου πειράσασθαι
ἄμεινον εἴη, ἀπορουμένῳ τε ἐπὶ πλεῖστον ἐῴκει.
λίαν γάρ οἱ ἄμαχός τις ἡ δυσχωρία ἐφαίνετο. ἐν
ᾦ δὲ Σολόμων ταῦτα ἐν νῷ ἐποιεῖτο, ἡ τύχη ὁδόν
τινα τοῖς πράγμασιν ἐπορίσατο τήνδε.  
Γέζων
ἦν τις ἐν τοῖς στρατιώταις πεζός, τοῦ καταλόγου
ὀπτίων εἰς ὃν αὐτὸς ἀνεγέγραπτο: οὕτω γὰρ τὸν
τῶν συντάξεων χορηγὸν καλοῦσι Ῥωμαῖοι.  
οὗτος
ὁ Γέζων, εἴτε παίζων εἴτε θυμῷ χρώμενος, ἢ καί
τι αὐτὸν θεῖον ἐκίνησεν, ἐπὶ τοὺς πολεμίους ἰέναι
δοκῶν ἀνέβαινε μόνος καὶ αὐτοῦ μικρὸν ἄποθεν
τῶν τινες ξυστρατιωτῶν ᾔεσαν, ἐν θαύματι πολλῷ
ποιούμενοι τὰ γινόμενα.  
ὑποτοπήσαντες δὲ
Μαυρουσίων τρεῖς οἳ ἐς τὸ φυλάσσειν τὴν εἴσοδον
ἐτετάχατο ἐπὶ σφᾶς ἰέναι τὸν ἄνθρωπον, ἀπήντων
δρόμῳ.  
ἅτε δὲ ἐν στενοχωρίᾳ οὐ ξυντεταγμένοι
ἐβάδιζον, ἀλλὰ χωρὶς ἕκαστος ᾔει.  
παίσας δὲ
τὸν πρῶτόν οἱ ἐντυχόντα ὁ Γέζων ἔκτεινεν, οὕτω
δὲ καὶ τῶν ἄλλων ἑκάτερον διειργάσατο.  
ὃ δὴ
κατιδόντες οἱ ὄπισθεν ἰόντες πολλῷ θορύβῳ τε
καὶ ταραχῇ ἐπὶ τοὺς πολεμίους ἐχώρουν.  
ὡς δὲ
τὰ δρώμενα ἤκουσέ τε καὶ εἶδεν ἡ Ῥωμαίων
στρατιὰ ξύμπασα, οὔτε τὸν στρατηγὸν ἀναμείναντες
τῆς πορείας σφίσιν ἡγήσασθαι οὔτε τὰς
σάλπιγγας τὴν ξυμβολὴν σημῆναι, καθάπερ
εἴθιστο, οὐ μὴν οὐδὲ τὴν τάξιν φυλάσσοντες,
ἀλλὰ πατάγῳ τε πολλῷ χρώμενοι καὶ ἀλλήλοις
ἐγκελευόμενοι ἔθεον ἐπὶ τὸ τῶν πολεμίων στρατόπεδον.
ἐνταῦθα Ῥουφῖνός τε καὶ Λεόντιος, οἱ
Ζαύνα τοῦ Φαρεσμάνου, ἔργα ἐπεδείξαντο ἐς τοὺς
πολεμίους ἀρετῆς ἄξια.  
οἷς δὴ οἱ Μαυρούσιοι
καταπεπληγμένοι, ἐπειδὴ καὶ τοὺς φύλακας σφῶν
ἀνῃρῆσθαι ἔμαθον, αὐτίκα ἐς φυγὴν ὅπη ἕκαστος
ἐδύνατο ᾔεσαν, καὶ αὐτῶν οἱ πλεῖστοι ἐν ταῖς
δυσχωρίαις καταλαμβανόμενοι ἔθνησκον.  
Ἰαύδας
τε αὐτὸς ἀκοντίῳ πληγεὶς τὸν μηρὸν ὅμως διέφυγέ
τε καὶ ἐς Μαυριτανοὺς ἀπεχώρησε.  
Ῥωμαῖοι
δὲ διαρπάσαντες τὸ τῶν πολεμίων στρατόπεδον
οὐκέτι τὸ Αὐράσιον ἐκλείπειν ἔγνωσαν,
ἀλλὰ Σολόμωνος ἐνταῦθα φρούρια οἰκοδομησαμένου
φυλάσσειν, ὅπως μὴ αὖθις τοῦτο δὴ τὸ
ὄρος Μαυρουσίοις ἐσβατὸν ἔσται.
Ἔστι δέ τις ἐν Αὐρασίῳ πέτρα ἀπότομος
κρημνῶν ἐς μέσον ἀνέχουσα: πέτραν αὐτὴν Γεμινιανοῦ
καλοῦσιν οἱ ἐπιχώριοι: οὗ δὴ πύργον οἱ
πάλαι ἄνθρωποι βραχὺν κομιδῆ ποιησάμενοι
καταφυγήν τινα ἰσχυράν τε καὶ ἀμήχανον τῆς
τοῦ χωρίου φύσεως σφίσι ξυλλαμβανούσης ἐδείμαντο.
ἐνταῦθα ἐτύγχανεν Ἰαύδας τά τε χρήματα
καὶ τὰς γυναῖκας ἡμέραις πρότερον ὀλίγαις
ἐναποθέμενος, ἕνα τε γέροντα Μαυρούσιον φύλακα
τῶν χρημάτων καταστησάμενος.  
οὐ γὰρ
ἄν ποτε ὑπετόπασεν οὔτε τοὺς πολεμίους ἐς
τόνδε τὸν χῶρον ἀφίξεσθαι οὔτ̓ ἂν βίᾳ ἐς τὸν
ἅπαντα αἰῶνα τὸν πύργον ἑλεῖν.  
ἀλλὰ Ῥωμαῖοι
τότε τοῦ Αὐρασίου τὰς δυσχωρίας διερευνώμενοι
ἐνταῦθα ἧκον, καὶ αὐτῶν τις ἀναβαίνειν εἰς τὸν
πύργον ξὺν γέλωτι ἐνεχείρησεν: αἱ δὲ γυναῖκες
ἐτώθαζον, ἅτε δὴ τῶν ἀμηχάνων ἐφιεμένου καταγελῶσαι:
τοῦτο δὲ καὶ ὁ πρεσβύτης ἀπὸ τοῦ
πύργου διακύψας ἐποίει. ὁ δὲ Ῥωμαῖος στρατιώτης
ἐπειδὴ χερσί τε καὶ ποσὶν ἀναβαίνων
ἐγγύς που ἐγεγόνει, σπασάμενος ἡσυχῆ τὸ ξίφος
ἐξήλατό τε ὡς εἶχε τάχους καὶ τοῦ γέροντος εἰς
τὸν αὐχένα ἐπιτυχὼν παίει, τεμεῖν τε αὐτὸν
διαμπὰξ ἴσχυσεν.  
ἥ τε κεφαλὴ ἐξέπεσεν εἰς τὸ
ἔδαφος, καὶ οἱ στρατιῶται θαρσοῦντες ἤδη καὶ
ἀλλήλων ἐχόμενοι εἰς τὸν πύργον ἀνέβαινον,
καὶ τάς τε γυναῖκας τά τε χρήματα, μεγάλα
κομιδῆ ὄντα, ἐνθένδε ἐξεῖλον.  
ἀφ̓ ὧν δὴ Σολόμων
πολλὰς τῶν ἐν Λιβύῃ πόλεων περιέβαλε τείχεσι.
Καὶ ἐπειδὴ Μαυρούσιοι ἀνεχώρησαν ἐκ Νουμιδίας
νικηθέντες, ὥσπερ ἐρρήθη, Ζάβην τε τὴν
χώραν, ἣ ὑπὲρ ὄρος τὸ Αὐράσιόν ἐστι Μαυριτανία
τε ἡ πρώτη καλεῖται μητρόπολιν Σίτιφιν ἔχουσα,
τῇ Ῥωμαίων ἀρχῇ ἐς φόρου ἀπαγωγὴν προσεποίησε:
Μαυριτανίας γὰρ τῆς ἑτέρας πρώτη
Καισάρεια τυγχάνει οὖσα, οὗ δὴ ὁ Μαστίγας
ξὺν Μαυρουσίοις τοῖς αὑτοῦ ἵδρυτο, ξύμπαντα
τὰ ἐκείνῃ χωρία κατήκοά τε καὶ φόρου ὑποτελῆ
πλήν γε δὴ πόλεως Καισαρείας ἔχων.  
ταύτην
γὰρ Ῥωμαίοις Βελισάριος τὸ πρότερον ἀνεσώσατο,
ὥσπερ ἐν τοῖς ἔμπροσθέν μοι δεδήλωται
λόγοις: ἐς ἣν Ῥωμαῖοι ναυσὶ μὲν εἰς ἀεὶ στέλλονται,
πεζῇ δὲ ἰέναι οὐκ εἰσὶ δυνατοὶ Μαυρουσίων
ἐν ταύτῃ ᾠκημένων τῇ χώρᾳ.  
καὶ ἀπ̓ αὐτοῦ
Λίβυες ἅπαντες, οἳ Ῥωμαίων κατήκοοι ἦσαν,
εἰρήνης ἀσφαλοῦς τυχόντες καὶ τῆς Σολόμωνος
ἀρχῆς σώφρονός τε καὶ λίαν μετρίας, ἔς τε τὸ
λοιπὸν πολέμιον ἐν νῷ οὐδὲν ἔχοντες, ἔδοξαν
εὐδαιμονέστατοι εἶναι ἀνθρώπων ἁπάντων.
Τετάρτῳ δὲ ὕστερον ἐνιαυτῷ ἅπαντα σφίσιν
ἀγαθὰ ἐς τοὐναντίον γενέσθαι ξυνέπεσεν. ἔτος
γὰρ ἕβδομόν τε καὶ δέκατον Ἰουστινιανοῦ βασιλέως
τὴν αὐτοκράτορα ἀρχὴν ἔχοντος, Κῦρός τε
καὶ Σέργιος, οἱ Βάκχου τοῦ Σολόμωνος ἀδελφοῦ
παῖδες, πόλεων τῶν ἐν Λιβύῃ πρὸς βασιλέως
ἄρχειν ἔλαχον, Πενταπόλεως μὲν Κῦρος ὁ πρεσβύτερος,
Τριπόλεως δὲ Σέργιος. Μαυρούσιοι
δὲ οἱ Λευάθαι καλούμενοι στρατῷ μεγάλῳ ἐς
Λεπτίμαγναν πόλιν παῤ αὐτὸν ἵκοντο, ἐπιθρυλλοῦντες
ὅτι δὴ τούτου ἕνεκα ἥκοιεν, ὅπως ὁ
Σέργιος δῶρά τε καὶ ξύμβολα σφίσι τὰ νομιζόμενα
δοὺς τὴν εἰρήνην κρατύνηται.  
Σέργιος δὲ
Πουδεντίῳ ἀναπεισθείς, Τριπολίτῃ ἀνδρί, οὗπερ
ἐν τοῖς ἔμπροσθεν λόγοις ἐμνήσθην ἅτε κατ̓
ἀρχὰς τοῦ Βανδιλικοῦ πολέμου Ἰουστινιανῷ
βασιλεῖ ἐπὶ Βανδίλους ὑπηρετήσαντος, ὀγδοήκοντα
μὲν τῶν βαρβάρων τοὺς μάλιστα δοκίμους
τῇ πόλει ἐδέξατο, ἅπαντα ἐπιτελέσειν ὑποσχόμενος
τὰ αἰτούμενα, τοὺς δὲ ἄλλους ἐν τῷ
προαστείῳ μένειν ἐκέλευσε.  
τούτοις δὴ τοῖς
ὀγδοήκοντα πίστεις ἀμφὶ τῇ εἰρήνῃ παρασχόμενος,
οὕτω δὴ αὐτοὺς ἐπὶ θοίνην ἐκάλεσε.
τούτους δὲ λέγουσι τοὺς βαρβάρους νῷ δολερῷ
ἐν τῇ πόλει γενέσθαι, ὅπως Σέργιον ἐνεδρεύσαντες
κτείνωσιν.  
ἐπειδή τε αὐτῷ ἐς λόγους ἦλθον,
ἄλλα τε Ῥωμαίοις ἐπεκάλουν ἐγκλήματα καὶ τὰ
λήια σφίσιν οὐ δέον δηϊῶσαι.  
ἅπερ ὁ Σέργιος
ἐν ἀλογίᾳ πεποιημένος, ἐκ τοῦ βάθρου ἐξαναστὰς
ἐφ̓ οὗπερ καθῆστο, ἐβούλετο ἀπαλλάσσεσθαι.
καί τις αὐτοῦ τῶν βαρβάρων τῆς ἐπωμίδος
λαβόμενος ἐνεχείρει οἱ ἐμπόδιος εἶναι.  
ἔς τε
θόρυβον ἐνθένδε καταστάντες οἱ ἄλλοι ἀμφ̓
αὐτὸν ἤδη ξυνέρρεον.  
τῶν δέ τις Σεργίου δορυφόρων
τὸ ξίφος σπασάμενος τοῦτον δὴ τὸν Μαυρούσιον
διεχρήσατο.  
καὶ ἀπ̓ αὐτοῦ ταραχῆς,
ὡς τὸ εἰκός, γενομένης ἐν τῷ δωματίῳ μεγάλης,
οἱ Σεργίου δορυφόροι τοὺς βαρβάρους ἅπαντας
ἔκτειναν.  
καὶ αὐτῶν εἷς, ἐπειδὴ κτεινομένου
τοὺς ἄλλους εἶδε, τοῦ τε οἰκήματος ἵνα δὴ ταῦτ̣̣̔̓
ἐπράσσετο ἐκπεπήδηκε, λαθὼν ἅπαντας, ἔς τ̣̣̔̓
τοὺς ὁμοφύλους ἀφικόμενος τὰ σφίσι ξυμπεσόντ̣̣̔̓
ἐδήλου.  
οἱ δὲ ταῦτα ἀκούσαντες ἔς τε τὸ οἰκεῖὁ̣̣̓
στρατόπεδον κομίζονται δρόμῳ καὶ ξὺν τὁ̣̣̓
ἄλλοις ἅπασιν ἐν ὅπλοις ἐπὶ Ῥωμαίους ἐγένοντο
οἷς δὴ ἀμφὶ πόλιν Λεπτίμαγναν ἀφικομένοἱ̣̣̓
Σέργιός τε καὶ Πουδέντιος παντὶ τῷ στρατῷ
ὑπηντίαζον.  
τῆς τε μάχης ἐκ χειρὸς γινομένἡ̣̣̓
τὰ μὲν πρῶτα ἐνίκων Ῥωμαῖοι καὶ τῶν πολεμίὡ̣̣̓
πολλοὺς ἔκτειναν, καὶ αὐτῶν τὸ στρατόπεδὁ̣̣̓
ληισάμενοι τῶν τε χρημάτων ἐκράτησαν κα
γυναικῶν τε καὶ παίδων ἐξηνδραπόδισαν μέγα τ̣̣̔̓
χρῆμα.  
ὕστερον δὲ Πουδέντιος θράσει ἀπερισκέπτῳ
ἐχόμενος θνήσκει. Σέργιος δὲ σὺν τ̣̣̔̓
Ῥωμαίων στρατῷ, ἤδη γὰρ καὶ συνεσκόταζεν, ἐ̣̣̔̓
Λεπτίμαγναν ἐσήλασε.
Χρόνῳ δὲ ὕστερον οἱ μὲν βάρβαροι μείζον
παρασκευῇ ἐπὶ Ῥωμαίους ἐστράτευσαν. Σέργιο
δὲ παρὰ Σολόμωνα τὸν θεῖον ἐστάλη, ἐφ̓ ᾧ κα
αὐτὸς μείζονι στρατῷ ἐπὶ τοὺς πολεμίους ἴοι: ὁ̣̣̓
δὴ καὶ Κῦρον τὸν ἀδελφὸν εὗρεν.  
οἵ τε βάρβαρο
ἐς Βυζάκιον ἀφικόμενοι πλεῖστα ἐξ ἐπιδρομῆ
ἐληίσαντο τῶν ἐκείνῃ χωρίων: Ἀντάλας δ̣̣̔̓
῾οὗπερ ἐν τοῖς ἔμπροσθεν λόγοις ἐμνήσθην ἅτ̣̣̔̓
Ῥωμαίοις πιστοῦ διαμεμενηκότος καὶ δἰ αὐτ̣̣̔̓
μόνου ἐν Βυζακίῳ Μαυρουσίων ἄρχοντος᾿ ἤδη
Σολόμωνι ἐκπεπολεμωμένος ἐτύγχανεν, ὅτι τε τἃ̣̣̓
σιτήσεις αἷς αὐτὸν βασιλεὺς ἐτετιμήκει Σολόμων
ἀφείλετο καὶ τὸν ἀδελφὸν τὸν αὐτοῦ ἔκτεινε
ταραχήν τινα αὐτῷ ἐς Βυζακηνοὺς γινομένἡ̣̣̓
ἐπενεγκών.  
τότε οὖν τούτους Ἀντάλας τοὺ
βαρβάρους ἄσμενός τε εἶδε καὶ ὁμαιχμίαν ποιησάμενος
ἐπὶ Σολόμωνά τε καὶ Καρχηδόνα σφίσι ἡγήσατο.
Σολόμων δέ, ἐπεὶ ταῦτα ἤκουσε, παντὶ τ̣̣̔̓
στρατῷ ἄρας ἐπ̓ αὐτοὺς ᾔει, καὶ καταλαβὼ
ἀμφὶ πόλιν Τεβέστην, ἓξ ἡμερῶν ὁδῷ Καρχηδόνο
διέχουσαν, ἐστρατοπεδεύσατο αὐτός τε καὶ ὁ̣̣̓
Βάκχου τοῦ ἀδελφοῦ παῖδες Κῦρός τε καὶ Σέργιο
καὶ Σολόμων ὁ νεώτατος.  
δείσας τε τὸ τὧ̣̣̓
βαρβάρων πλῆθος ἔπεμψε παρὰ τῶν Λευαθὧ̣̣̓
τοὺς ἄρχοντας, μεμφόμενος μὲν ὅτι δὴ ἔνσπονδὁ̣̣̓
Ῥωμαίων ὄντες εἶτα ἐν ὅπλοις γενόμενοι ἐπ̣̣̔̓
αὐτοὺς ἥκουσι, τὴν δὲ εἰρήνην ἀξιῶν ἐν σφίς῾̣̣̓
κρατύνασθαι, ὅρκους τε ὀμεῖσθαι τοὺς δεινοτάτου
ὑπέσχετο, ἦ μὴν ἀμνηστίᾳ τῶν πεπραγμένων ἐ̣̣̔̓
αὐτοὺς χρήσεσθαι.  
χλευάζοντες δὲ τὰ εἰρημέν̣̣̔̓
οἱ βάρβαροι πάντως αὐτὸν ὀμεῖσθαι τὰ Χριστιανῶν
λόγια ἔφασαν, ἅπερ καλεῖν εὐαγγέλἱ̣̣̓
νενομίκασιν.  
οὐκοῦν ἐπειδὴ Σέργιος ταῦτα ὀμόσα
εἶτα τοὺς πιστεύσαντας ἔκτεινε, βουλομένοι
σφίσιν αὐτοῖς εἴη ἐς μάχην ἰοῦσι τούτων δὴ τῶ
λογίων ἀποπειρᾶσθαι, ὁποίαν τινὰ πρὸς τοὺ
ἐπιόρκους δύναμιν ἔχουσιν, ὅπως αὐτοῖς βεβαιὅ̣̣̓
τατα πιστεύσαντες οὕτω δὴ ἐπὶ τὰς ξυνθήκἁ̣̣̓
καθιστῶνται. ταῦτα Σολόμων ἀκούσας τὰ ἐ̣̣̔̓
τὴν ξυμβολὴν ἐξηρτύετο.
Τῇ δὲ ὑστεραίᾳ μοίρᾳ τινὶ τῶν πολεμίων λείἁ̣̣̓
ὅτι πλείστην ἀγούσῃ ξυμβαλὼν καὶ μάχῃ νικήσας
ἀφελών τε τὴν λείαν ἐφύλασσε πᾶσαν.  
δυσανασχετοῦσι
δὲ τοῖς στρατιώταις καὶ δεινὰ ποιουμένοις,
ὅτι δὴ αὐτοῖς οὐκ ἐδίδου τὰ λάφυρα,
ἔφασκεν ἀναμένειν τὸ τοῦ πολέμου πέρας, ὅπως
δὴ ἅπαντα τηνικαῦτα διανείμωνται, καθάπερ
ἂν ἐς τὴν ἀξίαν ἐπιβάλλον ἑκάστῳ φαίνηται.
ἐπεὶ δὲ αὖθις οἱ βάρβαροι πάσῃ τῇ στρατιᾷ ἐς
ξυμβολὴν ὥρμηντο, ἐνταῦθα Ῥωμαίων τέ τινες
ἀπελείποντο καὶ οἱ ἄλλοι οὐ ξὺν προθυμίᾳ ἐς τὴν
παράταξιν ᾔεσαν.  
πρῶτα μὲν οὖν ἀγχώμαλος
ἐγεγόνει ἡ μάχη, ὕστερον δὲ πλήθει πολλῷ ὑπερβαλλομένων
τῶν Μαυρουσίων, Ῥωμαίων μὲν ὁ̣̣̓
πολλοὶ ἔφευγον, Σολόμων δὲ καὶ ἀμφ̓ αὐτόν τινες
χρόνον μέν τινα βαλλόμενοι ἀντεῖχον, ὕστερον δὲ
ὑπερβιαζομένων τῶν πολεμίων σπουδῇ ἔφευγον
ἔς τε ῥύακος ἐκείνῃ ῥέοντος χαράδραν ἀφίκοντο
ἔνθα δὴ ὀκλάσαντός οἱ τοῦ ἵππου Σολόμων ἐκπίπτει
ἐς ἔδαφος, καὶ αὐτὸν κατὰ τάχος ταῖς
χερσὶν οἱ δορυφόροι ἀράμενοι ἐπὶ τοῦ ἵππου
καθίζουσι.  
περιώδυνον δὲ γεγονότα καὶ ἀδύνατον
ἔτι τοῦ χαλινοῦ ἔχεσθαι καταλαβόντες οἱ βάρβαροι
αὐτόν τε κτείνουσι καὶ τῶν δορυφόρων
πολλούς. αὕτη τε τοῦ βίου τελευτὴ Σολόμων̣̣̔̓ ἐγένετο.
Τελευτήσαντος δὲ Σολόμωνος, Σέργιος αὐτοῦ
ὥσπερ εἴρηται, ἀδελφιδοῦς ὤν, δόντος βασιλέως
παρέλαβε τὴν Λιβύης ἀρχήν.  
ὃς δὴ φθορἇ̣̣̓
πολλῆς αἰτιώτατος τῷ Λιβύων γένει ἐγένετο
ἅπαντές τε αὐτοῦ τῇ ἀρχῇ ἤχθοντο, ἄρχοντες
μέν, ὅτι ἀσύνετος ὢν κομιδῆ καὶ νέος τόν τε
τρόπον καὶ τὴν ἡλικίαν ἀλαζονικώτατος γέγονεν
ἀνθρώπων ἀπάντων, ὕβριζέ τε λόγῳ οὐδενὶ ἐς
αὐτοὺς καὶ ὑπερεώρα, πλούτου τε δυνάμει καὶ τῇ
τῆς ἀρχῆς ἐξουσίᾳ ἐς τοῦτο ἀεὶ ἐπιχρώμενος: οἱ
δὲ στρατιῶται, ὅτι δὴ ἄνανδρός τε καὶ μαλθακὸς
παντάπασιν ἦν: οἱ δὲ Λίβυες διά τε ταῦτα καὶ
ὅτι γυναικῶν τε καὶ χρημάτων ἀλλοτρίων ἄτοπός
τις ἐραστὴς ἐγεγόνει.  
μάλιστα δὲ πάντων Ἰωάννης
ὁ Σισινιόλου τῇ Σεργίου δυνάμει χαλεπῶς
εἶχεν. ἀγαθὸς γὰρ ὢν τὰ πολέμια καὶ διαφερόντως
εὐδόκιμος, ἀχαρίστου τοῦ ἀνθρώπου ἀτεχνῶς
ἔτυχε.  
διὸ δὴ οὔτε αὐτὸς οὔτε ἄλλος τῶν πάντων
οὐδεὶς ὅπλα ἀνταίρειν τοῖς πολεμίοις ἠβούλετο.
τῷ δὲ Ἀντάλᾳ οἵ τε Μαυρούσιοι σχεδόν
τι ἅπαντες εἵποντο καὶ Στότζας ἐκ Μαυριτανίας
μετάπεμπτος ἦλθεν.  
ἐπεί τε οὐδεὶς σφίσιν ἐπεξῄει
τῶν πολεμίων, ἦγόν τε καὶ ἔφερον ληιζόμενοι
ἀδεῶς ἅπαντα. τότε Ἀντάλας Ἰουστινιανῷ
βασιλεῖ γράμματα ἔγραψεν.  
ἐδήλου δὲ ἡ γραφὴ τάδε:
Δοῦλος μὲν εἶναι τῆς σῆς βασιλείας οὐκ
ἂν οὐδὲ αὐτὸς ἀρνηθείην, Μαυρούσιοι δὲ πρὸς
Σολόμωνος ἐν σπονδαῖς πεπονθότες ἀνόσια ἔργα,
ἐν ὅπλοις ὡς μάλιστα ἠναγκασμένοι γεγόνασιν,
οὔ σοι ταῦτα ἀνταίροντες, ἀλλὰ τὸν ἐχθρὸν
ἀμυνόμενοι, καὶ διαφερόντως ἐγώ.  
οὐ γὰρ μόνον
με τῶν σιτήσεων ἀποστερεῖν ἔγνω ἅσπερ μοι
πολλῷ πρότερον χρόνῳ Βελισάριός τε διώρισε
καὶ σὺ δέδωκας, ἀλλὰ καὶ τὸν ἀδελφὸν τὸν
ἐμὸν ἔκτεινεν, οὐδὲν ἀδίκημα αὐτῷ ἐπενεγκεῖν
ἔχων.  
τὴν μὲν οὖν δίκην παρὰ τοῦ ἠδικηκότος
ἡμᾶς λαβόντες ἔχομεν. εἰ δέ σοι βουλομένῳ ἐστὶ
δουλεύειν τε Μαυρουσίους τῇ σῇ βασιλείᾳ καὶ
πάντα ὑπηρετεῖν ᾗπερ εἰώθασι, Σέργιον μὲν τὸν
τοῦ Σολόμωνος ἀδελφιδοῦν ἐνθένδε ἀπαλλαγέντα
ἐπανήκειν παρὰ σὲ κέλευε, ἄλλον δὲ στρατηγὸν
εἰς Λιβύην πέμπε.  
οὐ γάρ σε ἐπιλείψουσιν
ἄνδρες ξυνετοί τε καὶ Σεργίου τῷ παντὶ ἀξιώτεροι:
ἕως γὰρ οὗτος τῷ σῷ ἐξηγεῖται στρατῷ, εἰρήνην
ἔς τε Ῥωμαίους καὶ Μαυρουσίους ξυνίστασθαι ἀμήχανά ἐστιν. 
Ἀντάλας μὲν τοσαῦτα ἔγραψε. βασιλεὺς δὲ
ταῦτα ἀναλεξάμενος καὶ μαθὼν τὸ κοινὸν ἁπάντων
ἐς Σέργιον ἔχθος, οὐδ̓ ὣς παραλύειν αὐτὸν
τῆς ἀρχῆς ἤθελε, Σολόμωνος τήν τε ἄλλην ἀρετὴν
καὶ τὴν τοῦ βίου καταστροφὴν αἰσχυνόμενος.
ταῦτα μὲν οὖν ἐφέρετο τῇδε.
Σολόμων δέ, ὁ Σεργίου ἀδελφός, δόξας ξὺν τῷ
θείῳ Σολόμωνι ἐξ ἀνθρώπων ἀφανισθῆναι, πρός
τε τῶν ἄλλων καὶ τοῦ ἀδελφοῦ ἠμελήθη: οὐ γάρ
τις αὐτὸν περιόντα ἔγνω.  
ἐτύγχανον δὲ ζωγρήσαντες
αὐτὸν ἅτε νέον κομιδῆ ὄντα Μαυρούσιοι,
καὶ αὐτοῦ ἀνεπυνθάνοντο ὅστις ποτὲ εἴη. ὁ δὲ
Βανδίλος μὲν γένος, Σολόμωνος δὲ δοῦλος ἔφασκεν
εἶναι. φίλον μέντοι τῶν τινα ἰατρῶν, Πηγάσιον
ὄνομα, εἶναί οἱ ἐν πόλει Λαρίβῳ, πλησίον που
οὔσῃ, ὃς αὐτὸν ὠνήσαιτο τὰ λύτρα διδούς.  
οἱ
μὲν οὖν Μαυρούσιοι ἄγχιστα τοῦ τῆς πόλεως
περιβόλου γενόμενοι ἐκάλουν τε τὸν Πηγάσιον
καί οἱ Σολόμωνα ἐπεδείκνυον, ἠρώτων τε εἴ οἱ
τοῦτον ὠνεῖσθαι πρὸς ἡδονῆς ἐστι.  
καὶ ἐπεὶ
ὡμολόγει ὠνήσεσθαι, πεντήκοντά οἱ χρυσῶν ἀπέδοντο
τὸν Σολόμωνα.  
ἐντὸς δὲ τοῦ περιβόλου
γενόμενος Σολόμων τοὺς Μαυρουσίους, ἅτε πρὸς
αὐτοῦ μειρακίου ὄντος ἐξηπατημένους, ἐτώθαζεν:
αὐτὸς γὰρ Σολόμων ἔφασκεν, ὁ Βάκχου μὲν παῖς,
Σολόμωνος δὲ ἀδελφιδοῦς εἶναι. Μαυρούσιοι δὲ
τοῖς τε ξυμπεσοῦσι περιαλγοῦντες καὶ δεινὰ
ποιούμενοι, ὅτι δὴ Σεργίου τε καὶ Ῥωμαίων
ἐνέχυρον κρατερὸν ἔχοντες εἶτα οὕτω παρέργως
ἀφῆκαν, ἐς Λάριβόν τε ἀφίκοντο καὶ αὐτῆς ἐς
πολιορκίαν κατέστησαν, ὅπως τὸν Σολόμωνα ξὺν
τῇ πόλει αἱρήσουσιν.  
οἱ δὲ πολιορκούμενοι τῶν
βαρβάρων τὴν προσεδρείαν κατορρωδήσαντες,
ἐπεὶ οὐδὲ τὰ ἐπιτήδεια ἐσκομισάμενοι ἔτυχον,
τοῖς Μαυρουσίοις ἐς λόγους ἦλθον, ἐφ̓ ᾧ χρήματα
μεγάλα περιβαλλόμενοι τὴν προσεδρείαν εὐθὺς
διαλύσωσιν.  
οἱ δὲ οὐκ ἂν ἑλεῖν βίᾳ τὴν πόλιν
οἰόμενοι, ἐπεὶ Μαυρουσίοις τειχομαχεῖν οὐδαμῆ
ἤσκηται, σπανίζειν τε τὰ ἐπιτήδεια τοῖς πολιορκουμένοις
ἥκιστα ἔγνωσαν, τούς τε λόγους ἐνεδέχοντο
καὶ τρισχιλίους κεκομισμένοι χρυσοῦς
τὴν πολιορκίαν διέλυσαν, καὶ οἱ Λευάθαι ἐπ̓
οἴκου ξύμπαντες ἀνεχώρησαν.
Ἀντάλας δὲ καὶ ὁ τῶν Μαυρουσίων στρατὸς
ξυνελέγοντο αὖθις ἐν Βυζακίῳ, καὶ αὐτοῖς Στότζας
ξυνῆν, στρατιώτας τε ὀλίγους τινὰς καὶ
Βανδίλους ἔχων.  
Ἰωάννης δὲ ὁ Σισινιόλου,
πολλὰ λιπαρούντων Λιβύων, στράτευμα ἀγείρας
ἐπ̓ αὐτοὺς ἦλθεν.  
ἐτύγχανε δὲ Ἱμέριος
Θρᾷξ τῶν ἐν Βυζακίῳ καταλόγων ἄρχων, ὃν δὴ
τότε Ἰωάννης ἐκέλευε πάντας ἐπαγόμενον τοὺς
ταύτῃ καταλόγους ξὺν τοῖς ἑκάστῳ ἡγουμένοις
ἐλθόντα ἐς χωρίον Μενεφέσση, ὅ ἐστιν ἐν Βυζακίῳ,
σφίσι ξυμμῖξαι. ὕστερον δὲ ἀκούσας ἐνταῦθα
ἐνστρατοπεδεύεσθαι τοὺς πολεμίους, Ἱμερίῳ
ἔγραφε τά τε ξυμπεσόντα δηλῶν καὶ σφίσιν
ἐπαγγέλλων ἑτέρωθι ἀναμίγνυσθαι, ὅπως μὴ
κατὰ μόνας, ἀλλὰ κοινῇ ἅπαντες ὑπαντιάσωσι
τοῖς πολεμίοις.  
τύχῃ δέ τινι οἱ ταῦτα τὰ γράμματα
ἔχοντες ὁδῷ ἑτέρᾳ χρησάμενοι τὸν Ἱμέριον
εὑρεῖν οὐδαμῇ ἴσχυσαν, ἀλλὰ ξὺν τῷ στρατῷ
ἐμπεπτωκὼς ἐς τὸ τῶν ἐναντίων στρατόπεδον
γέγονεν ὑπὸ ταῖς ἐκείνων χερσίν.  
ἦν δέ τις ἐν
τούτῳ τῷ Ῥωμαίων στρατῷ νεανίας Σεβηριανός,
Ἀσιατικοῦ παῖς, Φοῖνιξ, Ἐμεσηνὸς γένος, καταλόγου
ἱππικοῦ ἄρχων.  
ὃς δὴ μόνος ξὺν τοῖς
ἀμφ̓ αὐτὸν στρατιώταις, πεντήκοντα οὖσι, τοῖς
πολεμίοις ἐς χεῖρας ἦλθε.  
καὶ χρόνον μὲν ἀντεῖχόν
τινα, ἔπειτα δὲ πλήθει πολλῷ βιαζόμενοι
ἐς λόφον ἀνέδραμον ἐνταῦθά πη ὄντα, οὗ δὴ καὶ
φρούριον οὐκ ἀσφαλὲς ἦν.  
διὸ δὴ ὁμολογίᾳ
σφᾶς αὐτοὺς τοῖς ἐναντίοις ἐνταῦθα ἐπ̓ αὐτοὺς
ἀναβεβηκόσι παρέδωκαν.  
οἱ δὲ οὔτε αὐτὸν οὔτε
τῶν στρατιωτῶν τινα ἔκτειναν, ἀλλὰ ζωγρήσαντες
ἅπαντας, Ἱμέριον μὲν ἐν φυλακῇ ἔσχον, τῷ
δὲ Στότζᾳ τοὺς στρατιώτας παρέδοσαν, ὁμολογοῦντας
σφίσι ξὺν προθυμίᾳ. πολλῇ ἐπὶ Ῥωμαίους
στρατεύσεσθαι: τὸν μέντοι Ἱμέριον, ἢν
μὴ τὰ ἐπαγγελλόμενα ποιῇ, κτείνειν ἠπείλουν.
ἐπήγγελλον δὲ πόλιν Ἀδραμητὸν ἐπιθαλασσίαν
μηχανῇ τινι σφίσιν ἐνδοῦναι. καὶ ἐπεί οἱ ἰσχυρίζετο
βουλομένῳ εἶναι, ἐπὶ Ἀδραμητὸν ξὺν αὐτῷ
ᾔεσαν.  
τῆς τε πόλεως ἀγχοῦ γενόμενοι Ἱμέριον
μὲν ὀλίγῳ ἔμπροσθεν ξὺν στρατιώταις τῶν Στότζᾳ
ἑπομένων τισὶν ἔπεμψαν, Μαυρουσίους δεδεμένους
δῆθεν ἐφέλκοντα, αὐτοὶ δὲ ὄπισθεν εἵποντο.  
καὶ
τῷ Ἱμερίῳ εἰπεῖν τοῖς ἐφεστῶσι ταῖς τῆς πόλεως
πύλαις ἐπέστελλον, ὡς νικῴη μὲν κατὰ κράτος ὁ
βασιλέως στρατός, ἥξει δὲ Ἰωάννης αὐτίκα δὴ
μάλα, πλῆθος Μαυρουσίων δορυαλώτων ἄγων
ἀριθμοῦ κρεῖσσον: οὕτω τε τῶν πυλῶν σφίσιν
ἀνοιγνυμένων, ἐντὸς τοῦ περιβόλου ξὺν τοῖς ἅμα
αὐτῷ ἰοῦσι γενέσθαι.  
καὶ ὁ μὲν κατὰ ταῦτα
ἐποίει. Ἀδραμητηνοὶ δὲ οὕτως ἐξαπατηθέντες
῾οὐ γὰρ ἀπιστεῖν τῷ πάντων ἄρχοντι τῶν ἐν
Βυζακίῳ στρατιωτῶν εἶχον̓ τὰς πύλας ἀναπετάσαντες
τοὺς πολεμίους ἐδέχοντο.  
τότε δὴ οἱ ξὺν
τῷ Ἱμερίῳ ἐσβάντες σπασάμενοι τὰ ξίφη τὰς
πύλας ἐπιτιθέναι τοὺς ταύτῃ φύλακας οὐκέτι
εἴων, ἀλλὰ πάντα τῇ πόλει αὐτίκα ἐδέξαντο τὸν
τῶν Μαυρουσίων στρατόν.  
ληισάμενοί τε αὐτὴν
οἱ βάρβαροι καὶ φύλακας καταστησάμενοι ὀλίγους
τινὰς ἀπηλλάσσοντο.  
Ῥωμαίων δὲ τῶν
ζωγρηθέντων τινὲς μὲν φεύγοντες ἐς Καρχηδόνα
ἦλθον, ἐν οἷς Σεβηριανός τε καὶ Ἱμέριος ἦν. ἐκ
Μαυρουσίων γὰρ τοῖς φεύγειν ἐθέλουσιν οὐ χαλεπὸν
ἦν. πολλοὶ δὲ καὶ ξὺν τῷ Στότζᾳ οὔτι ἄκοντες ἔμειναν.
Χρόνῳ δὲ οὐ πολλῷ ὕστερον τῶν τις ἱερέων,
Παῦλος ὄνομα, ὃς δὴ ἐφεστήκει τῇ τῶν νοσούντων
ἐπιμελείᾳ, κοινολογησάμενος τῶν λογίμων
τισίν,  Αὐτὸς μέν,  ἔφη,  ἐς Καρχηδόνα σταλήσομαι
καὶ κατὰ τάχος ξὺν στρατῷ ἐπανήξειν
ἐλπίδα ἔχω, ὑμῖν δὲ μελήσει τῇ πόλει τὸ βασιλέως
στράτευμα δέξασθαι.  οἱ μὲν οὖν αὐτὸν
βρόχοις τισὶν ἀνάψαντες νύκτωρ ἀπὸ τοῦ περιβόλου
καθῆκαν, ὁ δὲ παρὰ τῆς θαλάσσης τὴν
ἠιόνα γενόμενος, ὁλκάδος τε ἁλιέων ἐπιτυχὼν
ἐνταῦθά πη οὔσης χρήμασι πολλοῖς ἀναπείσας
τοὺς ταύτης κυρίους ἐς Καρχηδόνα ἔπλει.  
οὗ δὴ
καταπλεύσας καὶ Σεργίῳ ἐς ὄψιν ἐλθὼν τόν τε
λόγον ἅπαντα ἔφρασε καὶ στράτευμα λόγου ἄξιον
ὡς Ἀδραμητὸν ἀνασωσομένῳ διδόναι ἠξίου.  
καὶ
ἐπεὶ ταῦτα Σέργιον ἥκιστα ἤρεσκεν, ἅτε τοῦ ἐν
Καρχηδόνι στρατοῦ οὐ πολλοῦ ὄντος, ὅδε ὀλίγους
οἱ στρατιωτας τινὰς διδόναι ἐδεῖτο, λαβων
τε ἄνδρας οὐ πλέον ὀγδοήκοντα, ἐπενοει τοιάδε.
νηῶν τε ἄθροισιν καὶ ἀκάτων συχνῶν ποιησάμενος
ναύτας τε πολλοὺς ἐνταῦθα ἐσεβίβασε καὶ
Λίβυας ἄλλους, ἱμάτια περιβεβλημένους ἃ δὴ
Ῥωμαίων οἱ στρατιῶται εἰώθασιν ἐνδιδύσκεσθαι.
ἄρας τε τῷ παντὶ στόλῳ εὐθὺ Ἀδραμητοῦ κατὰ
τάχος ἔπλει. καὶ ἐπεὶ αὐτῆς ἄγχιστα ἐγεγόνει,
πέμψας τινὰς λάθρα τοῖς τῆς πόλεως δοκίμοις
ἐσήμαινεν ὡς Γερμανὸς ὁ βασιλέως ἀνεψιὸς ἐς
Καρχηδόνα ἔναγχος ἥκων Ἀδραμητηνοῖς λόγοι
πολλοῦ ἄξιον στράτευμα πέμψειεν.  
οἷς δὴ θαρσοῦντας
ἐκέλευε τὴν νύκτα ἐκείνην ἀνακλῖνἁ̣̣̓
σφίσι πυλίδα μίαν.  
οἱ δὲ τὰ ἐπηγγελμένα
ἐποίουν. οὕτω τε ὁ Παῦλος ξὺν τοῖς ἑπομένοις
ἐντὸς τοῦ περιβόλου γενόμενος τούς τε πολεμίους
ἅπαντας ἔκτεινε καὶ βασιλεῖ Ἀδραμητὸν ἀνεσώσατο:
ἥ τε ἀμφὶ Γερμανῷ φήμη ἐνθένδε ἀρξαμένη
ἄχρι ἐς Καρχηδόνα ἐχώρησεν.  
οἱ δὲ Μαυρούσιοι
καὶ ὁ Στότζας ξὺν τοῖς ἑπομένοις ταῦτα ἀκούσαντες
κατ̓ ἀρχὰς μὲν κατωρρώδησάν τε καὶ ἐς
τὰς Λιβύης ἐσχατιὰς φεύγοντες ᾤχοντο, ἔπειτα
δὲ γνόντες τὸν ἀληθῆ λόγον δεινὰ ἐποιοῦντο, ἑ̣̣̓
αὐτοὶ Ἀδραμητηνῶν φεισάμενοι πάντων τοιαῦτα
πρὸς ἐκείνων πεπόνθασι.  
διὸ δὴ πανταχῆ ἐπισκήψαντες
ἀνόσια Λίβυας ἔργα εἰργάσαντο,
οὐδεμιᾶς ἡλικίας φεισάμενοι, γέγονέ τε τότε ἀνθρώπων
ἔρημος ἐπὶ πλεῖστον ἡ χώρα.  
Λιβύων
γὰρ τῶν ἀπολελειμμένων οἱ μὲν ἐς τὰς πόλεις
διέφευγον, οἱ δὲ ἔς τε Σικελίαν καὶ νήσους τὰς
ἄλλας.  
οἱ μέντοι λόγιμοι σχεδόν τι ἅπαντες ἐς
Βυζάντιον ἦλθον, ἐν τοῖς καὶ Παῦλος ἦν, ὁ τὴν
Ἀδραμητὸν ἀνασωσάμενος βασιλεῖ.  
οἵ τε Μαυρούσιοι
ἀδεέστερον, ἅτε οὐδενὸς σφίσιν ἐπεξιόντος,
ἦγόν τε καὶ ἔφερον ἅπαντα καὶ ξὺν αὐτοῖς ὁ
Στότζας ἐν δυνάμει ὢν ἤδη.  
Ῥωμαῖοι γὰρ αὐτῷ
στρατιῶται πολλοὶ εἵποντο, οἱ μὲν αὐτόμολοι
ἥκοντες, οἱ δὲ κατ̓ ἀρχὰς μὲν αἰχμάλωτοι γεγενημένοι,
ἐθελούσιοι δὲ αὐτοῦ μείναντες. Ἰωάννης
δέ, οὗ δὴ λόγος τις ἦν ἐν Μαυρουσίοις, Σεργίῳ
προσκεκρουκὼς ἐς τὰ μάλιστα ἡσυχίαν ἦγεν.
Ἐν τούτοις δὲ βασιλεὺς ἄλλον ἐς Λιβύην στρατηγὸν
Ἀρεόβινδον ξὺν στρατιώταις ὀλίγοις τισὶν
ἔπεμψεν, ἄνδρα ἐκ βουλῆς μὲν καὶ εὖ γεγονότα,
ἔργων δὲ πολεμίων οὐδαμῶς ἔμπειρον. καὶ ξὺν
αὐτῷ Ἀθανάσιον ἔπαρχον ἄρτι ἐξ Ἰταλίας
ἥκοντα ἔστελλε καὶ Ἀρμενίους ὀλίγους τινάς, ὧν
Ἀρταβάνης τε καὶ Ἰωάννης ἦρχον, Ἰωάννου
παῖδες, Ἀρσακίδαι μὲν γένος, ἔναγχος δὲ ἀπολιπόντες
τὸ Περσῶν στράτευμα, ἔς τε Ῥωμαίους
αὖθις ξὺν τοῖς ἄλλοις Ἀρμενίοις αὐτόμολοι ἥκοντες.
συνῆν δὲ τῷ Ἀρεοβίνδῳ ἥ τε ἀδελφὴ καὶ
Πρεϊέκτα ἡ γυνή, Βιγλεντίας θυγάτηρ τῆς βασιλέως
Ἰουστινιανοῦ ἀδελφῆς.  
οὐ μὴν οὐδὲ Σέργιον
μετεπέμπετο, ἀλλ̓ αὐτόν τε καὶ Ἀρεόβινδον
Λιβύης στρατηγοὺς ἐκέλευεν εἶναι, τήν τε χώραν
καὶ τῶν στρατιωτῶν τοὺς καταλόγους διελομένους.
ἐπέβαλε δὲ Σεργίῳ μὲν τὸν πόλεμον διενεγκεῖν
πρὸς τοὺς ἐν Νουμιδίᾳ βαρβάρους, Ἀρεοβίνδῳ δὲ
τοῖς ἐν Βυζακίῳ Μαυρουσίοις ἀεὶ διαμάχεσθαι.
καταπλεύσαντός τε τοῦ στόλου τούτου ἐς Καρχηδόνα,
Σέργιος μὲν ἐπὶ Νουμιδίας ξὺν τῷ οἰκείῳ
στρατῷ ἀπιὼν ᾤχετο, Ἀρεόβινδος δὲ Ἀντάλαν
τε καὶ Στότζαν ἐνστρατοπεδεύεσθαι μαθὼν ἀμφὶ
πόλιν Σικκαβενερίαν, τριῶν ἡμερῶν ὁδῷ Καρχηδόνος
διέχουσαν, Ἰωάννην τὸν Σισινιόλου ἐπ̓
αὐτοὺς ἐκέλευεν ἰέναι τοῦ στρατοῦ ἀπολεξάμενον
εἴ τι ἄριστον ἦν:  
τῷ τε Σεργίῳ ἔγραφε τοῖς ἀμφὶ
τὸν Ἰωάννην ἀναμίγνυσθαι, ἐφ̓ ᾧ κοινῇ ἅπαντες
ὁμόσε τοῖς πολεμίοις χωρήσουσι.  
Σέργιος μὲν
οὖν τῶν τε γεγραμμένων καὶ τοῦ ἔργου τούτου
ὀλιγωρεῖν ἔγνω, ὁ δὲ Ἰωάννης ξὺν ὀλίγῳ στρατῷ
ἀμυθήτῳ ἠνάγκαστο πολεμίων πλήθει ἐς χεῖρας
ἰέναι.  
ἦν δὲ αὐτῷ τε καὶ Στότζᾳ μέγα τι ἀεὶ
ἐς ἀλλήλους ἔχθος, ἑκάτερός τε αὐτοῖν ηὔχετο
φονεὺς θατέρου γενόμενος οὕτω δὴ ἐξ ἀνθρώπων
ἀφανισθῆναι.  
τότε γοῦν, ἐπειδὴ τάχιστα ἡ μάχη
ἐν χερσὶ γίγνεσθαι ἔμελλεν, ἄμφω ἐκ τῶν στρατοπέδων
ἐλαύνοντες ἐπ̓ ἀλλήλους ἦλθον.  
ὁ μὲν
οὖν Ἰωάννης ἐντείνας τὸ τόξον ἔτι προσιόντα τὸν
Στότζαν κατὰ βουβῶνα τὸν δεξιὸν ἐπιτυχὼν
βάλλει, ὁ δὲ καιρίαν πληγεὶς αὐτοῦ ἔπεσεν,
οὔπω μὲν τεθνεώς, χρόνον δέ τινα ὀλίγον ταύτῃ
δὴ ἐπιβιωσόμενος τῇ πληγῇ.  
ἐπελθόντες δὲ
πάντες αὐτίκα, ὅσοι τε αὐτῷ εἵποντο καὶ ὁ τῶν
Μαυρουσίων στρατός, Στότζαν μὲν ὀλιγοψυχοῦντα
ἐπὶ δένδρου τινὸς ἔθεντο, αὐτοὶ δὲ θυμῷ
πολλῷ ἐπὶ τοὺς πολεμίους χωρήσαντες τόν τε
Ἰωάννην καὶ Ῥωμαίους ἅπαντας, ἅτε πλήθει
πολλῷ ὑπεραίροντες, οὐδενὶ πόνῳ ἐτρέψαντο.
τότε δή φασιν εἰπεῖν τὸν Ἰωάννην ὡς ἡδύν τινα
θάνατον θνήσκοι, ἐπεί οἱ τὰ τῆς εὐχῆς ἀμφὶ τῷ
Στότζᾳ ἐς πέρας ἀφῖκται. χῶρος δέ τις ἦν
κατάντης ἐνταῦθα, οὗ δὴ αὐτὸν ἀποβάλλει
ὀκλάσας ὁ ἵππος.  
ἐφ̓ ὃν αὖθις αὐτὸν ἀναθρώσκειν
πειρώμενον καταλαβόντες οἱ πολέμιοι κτείνουσιν,
ἄνδρα γενόμενον δόξῃ τε καὶ ἀρετῇ μέγαν.
ὅπερ ὁ Στότζας μαθὼν ἐτελεύτησε, τοσοῦτον
εἰπών, ὡς ἥδιστα τὸ λοιπὸν θνήσκοι.  
ἐν ταύτῃ
τῇ μάχῃ καὶ Ἰωάννης Ἀρμένιος Ἀρταβάνου
ἀδελφὸς θνήσκει, ἔργα ἐς τοὺς πολεμίους ἐπιδειξάμενος
ἀρετῆς ἄξια.  
βασιλεὺς δὲ ταῦτα
ἀκούσας περιώδυνός τε τῇ τοῦ Ἰωάννου ἀρετῇ
γεγονὼς μάλιστα, ἀξύμφορόν τε νομίσας εἶναι
τοῖν δυοῖν στρατηγοῖν τὴν ἀρχὴν διέπειν, τὸν
μὲν Σέργιον εὐθὺς μεταπεμψάμενος ἐς Ἰταλίαν
ξὺν στρατῷ ἔπεμψεν, Ἀρεοβίνδῳ δὲ ἅπαν τὸ
Λιβύης παρέδωκε κράτος.
Γόνθαρις δὲ δυοῖν μησὶν ὕστερον ἢ Σέργιος
ἐνθένδε ἀπιὼν ᾤχετο, τυραννίδι ἐπέθετο τρόπῳ
τοιῷδε. ἐτύγχανε μὲν αὐτὸς τῶν ἐν Νουμίδαις
καταλόγων ἡγούμενος διατριβήν τε διὰ τοῦτο
ἐνταῦθα ἔχων, ἔπρασσε δὲ λάθρα ἐς Μαυρουσίους
ὅπως ἐπὶ Καρχηδόνα χωρήσωσιν.  
αὐτίκα τοίνυν
ἔκ τε Νουμιδίας καὶ Βυζακίου πολεμίων στρατὸς
ἐς ταὐτὸ ἀγηγερμένος ἐπὶ Καρχηδόνα σπουδῇ
πολλῇ ᾔεσαν. ἡγεῖτο δὲ Νουμιδῶν μὲν Κουτζίνας
τε καὶ Ἰαύδας, Βυζακηνῶν δὲ Ἀντάλας.  
ξυνῆν
δὲ αὐτῷ καὶ Ἰωάννης ὁ τύραννος ξὺν τοῖς ἑπομένοις,
ὃν δὴ οἱ στασιῶται, Στότζα τετελευτηκότος,
ἄρχοντα σφίσιν αὐτοῖς κατεστήσαντο.
γνοὺς δὲ Ἀρεόβινδος τὴν ἔφοδον ἄλλους τε τῶν
ἀρχόντων ξὺν τοῖς ἑπομένοις ἐς Καρχηδόνα καὶ
Γόνθαριν μετεπέμπετο. παρῆν δὲ αὐτῷ ξὺν τοῖς
Ἀρμενίοις καὶ Ἀρταβάνης.  
ὁ μὲν οὖν Ἀρεόβινδος
Γόνθαριν ἐξηγεῖσθαι παντὶ τῷ στρατῷ
ἐπὶ τοὺς πολεμίους ἐκέλευεν.  
ὁ δὲ προθύμως
οἱ τὰ ἐς τὸν πόλεμον ὑπηρετήσειν ὑποσχόμενος
ἐποίει τάδε. τῶν οἰκετῶν ἕνα, Μαυρούσιον μὲν
γένος, τέχνην δὲ μάγειρον, ἐς τὸ τῶν πολεμίων
στρατόπεδον ἐκέλευσεν ἰέναι, καὶ δόκησιν μὲν
τοῖς ἄλλοις παρέχεσθαι ὅτι δὴ τὸν δεσπότην
ἀποδρὰς ᾤχετο, λάθρα δὲ τῷ Ἀντάλᾳ εἰπεῖν ὡς
αὐτῷ Γόνθαρις κοινωνεῖν βούλοιτο τῆς Λιβύων
ἀρχῆς.  
ὁ μὲν οὖν μάγειρος κατὰ ταῦτα ἐποίει,
ὁ δὲ Ἀντάλας τὸν μὲν λόγον ἀσμένως ἤκουσε,
τοσοῦτον δὲ ἀπεκρίνατο, ὡς αἱ γενναῖαι τῶν
πράξεων οὐ διὰ τῶν μαγείρων ἐπιγίνεσθαι τοῖς
ἀνθρώποις πεφύκασι.  
ταῦτα ἐπεὶ Γόνθαρις
ἤκουσε, τῶν δορυφόρων ἕνα, Οὐλίθεον ὄνομα, ᾧ
δὴ μάλιστα πιστοτάτῳ ἐχρῆτο, παρὰ τὸν Ἀντάλαν
εὐθὺς ἔπεμψεν, ὡς ἀγχοτάτω Καρχηδόνος
αὐτὸν παρακαλῶν ἰέναι.  
οὕτω γάρ οἱ τὸν Ἀρεόβινδον
ἐξ ἀνθρώπων ἀφανιεῖν ἐπηγγέλλετο.  
ὁ
μὲν οὖν Οὐλίθεος κρύφα τῶν ἄλλων βαρβάρων
Ἀντάλᾳ ξυμβαίνει, ἐφ̓ ᾧ Βυζακίου μὲν Ἀντάλας
ἄρχοι, τό τε ἥμισυ τῶν Ἀρεοβίνδου χρημάτων
ἔχων καὶ πεντακοσίους τε καὶ χιλίους στρατιώτας
Ῥωμαίους σὺν αὑτῷ ἐπαγόμενος, Γόνθαρις δὲ τὸ
βασιλέως ἀξίωμα λάβοι, Καρχηδόνος τε τὸ
κράτος καὶ Λιβύης τῆς ἄλλης ἔχων.  
ταῦτά τε
διαπεπραγμένος ἐπανῆκεν ἐς τὸ Ῥωμαίων στρατόπεδον,
ὅπερ ἅπαν πρὸ τοῦ περιβόλου πεποίηντο,
ἐν σφίσιν αὐτοῖς τὰ φυλακτήρια πύλης ἑκάστης
νειμάμενοι.  
οἱ δὲ βάρβαροι οὐ πολλῷ ὕστερον
εὐθὺ Καρχηδόνος σπουδῇ πολλῇ ᾔεσαν, ἔν τε
χωρίῳ τῷ Δεκίμῳ καλουμένῳ στρατοπεδευσάμενοι
ἔμενον. ἐνθένδε τε ἄραντες τῇ ὑστεραίᾳ πρόσω
ἐχώρουν.  
τινὲς δὲ ὑπαντιάσαντες τοῦ Ῥωμαίων
στρατοῦ, ἐς χεῖράς τε αὐτοῖς ἀπροσδόκητοι ἦλθον
καὶ Μαυρουσίους οὐ συχνοὺς ἔκτειναν.  
οὓς δὴ
ὁ Γόνθαρις εὐθὺς ἀνεκάλει κακίζων ἅτε ἀνεπισκέπτως
τε θρασυνομένους καὶ τὰ Ῥωμαίων
πράγματα ἐθέλοντας ἐς προὖπτόν τινα ἐμβαλεῖν κίνδυνον.
Ἐν τούτῳ δὲ Ἀρεόβινδος πέμψας παρὰ τὸν
Κουτζίναν λάθρα ἔπρασσε προδοσίας πέρι. καί
οἱ ὁ Κουτζίνας ὡμολόγησεν, ἐπειδὰν ἐν τῷ ἔργῳ
γένωνται, ἐπί τε Ἀντάλαν καὶ Μαυρουσίους τοὺς
ἐν Βυζακίῳ τραπέσθαι.  
Μαυρούσιοι γὰρ οὔτε
πρὸς ἄλλων ἀνθρώπων τινὰς οὔτε πρὸς ἀλλήλους
τὸ πιστὸν ἔχουσι. ταῦτα ἐς Γόνθαριν Ἀρεόβινδος
ἐξήνεγκεν.  
ὁ δὲ παρακρούεσθαί τε καὶ
ἀναβάλλεσθαι τὴν πρᾶξιν ἐθέλων παρῄνει τῷ
Ἀρεοβίνδῳ τὸ πιστὸν ἐς Κουτζίναν ὡς ἥκιστα
ἔχειν, ἢν μὴ τοὺς παῖδας ἐν ὁμήρων λόγῳ παῤ
αὐτοῦ λάβοι.  
Ἀρεόβινδος μὲν οὖν καὶ Κουτζίνας
λάθρα παῤ ἀλλήλους ἀεὶ πέμποντες ἀμφὶ τῇ ἐς
Ἀντάλαν ἐπιβουλῇ διατριβὴν εἶχον.  
Γόνθαρις
δὲ αὖθις τὸν Οὐλίθεον στείλας ἔκπυστα τῷ Ἀντάλᾳ
ἐποίησε τὰ πρασσόμενα.  
καὶ ὃς οὔτε τι
τῷ Κουτζίνᾳ ἐπικαλεῖν ἔγνω οὔτε ὅτι ἐπέπυστο
τὴν ἐπιβουλὴν ἔνδηλος αὐτῷ ἐγεγόνει, οὐ μὴν
οὐδέ τι ἐξήνεγκε τῶν αὐτῷ τε καὶ Γονθάριδι
ξυγκειμένων.  
ἀλλήλοις δὲ ἄμφω πολέμιοί τε
καὶ δυσμενεῖς ταῖς γνώμαις ὄντες νῷ τε πονηρῷ
ξυνετάσσοντο, ἐπί τε τὸν οἰκεῖον ἑκάτερος φίλον
ἀλλήλοις ξυστρατεύοντες ᾔεσαν.  
τοιαύτῃ μὲν
γνώμῃ Κουτζίνας τε καὶ Ἀντάλας ἐπὶ Καρχηδόνα
τὸν Μαυρουσίων στρατὸν ἐπῆγον. Γόνθαρις δὲ
κτεῖναι μὲν τὸν Ἀρεόβινδον διενοεῖτο, τοῦ δὲ μὴ
δοκεῖν τυραννίδος ἐπιβατεύειν, ἐν παρατάξει
λάθρα τοῦτο δρᾶν ἤθελεν, ὅπως πρὸς ἑτέρων μὲν
ἡ ἐπιβουλὴ ἐς τὸν στρατηγὸν γεγενῆσθαι δόξειεν,
αὐτὸς δὲ ἀναγκασθείη τῷ Ῥωμαίων στρατῷ
ἀνελέσθαι τὴν Λιβύης ἀρχήν.  
ἀπάτῃ τοίνυν
τὸν Ἀρεόβινδον περιελθὼν πείθει τοῖς πολεμίοις
ἐπεξελθόντα ὁμόσε ἰέναι, ἤδη που Καρχηδόνος
ἄγχιστα ἥκουσιν.  
ἐδόκει γοῦν αὐτῷ τῇ ὑστεραίᾳ
παντὶ τῷ στρατῷ ἐξηγήσεσθαι ἐπὶ τοὺς πολεμίους
ἅμα ἡλίῳ ἀνίσχοντι.  
ἀλλ̓ Ἀρεόβινδος
ἀπείρως τε λίαν ἐς τὸ πρᾶγμα τοῦτο καὶ ὀκνηρῶς
ἔχων μελλήσει ἐχρῆτο οὐδενὶ λόγῳ.  
μελετῶν τε
γὰρ ὅπως ἐνδύσαιτο τὴν τῶν ὅπλων σκευὴν καὶ
τἄλλα ἐξαρτυόμενος ἐς τὴν ἔξοδον τὸν πλεῖστον
τῆς ἡμέρας ἀνάλωσε χρόνον.  
διὸ δὴ τὴν παράταξιν
ἐς τὴν ἐπιοῦσαν ἀποθέμενος ἡσυχῆ ἔμενε.
Γόνθαρις δὲ αὐτὸν ἐξεπίτηδες τὴν μέλλησιν
πεποιῆσθαι ὑποτοπήσας ἅτε τῶν πρασσομένων
αἰσθανόμενον, ἐκ τοῦ ἐμφανοῦς τόν τε φόνον τοῦ
στρατηγοῦ καὶ τῆς τυραννίδος τὴν ἐπίθεσιν ἐπιτελεῖν ἔγνω.
Ἡμέρᾳ τε τῇ ἐπιγενομένῃ ἐποίει τάδε. τὰς
πύλας ἀναπετάσας οὗ δὴ αὐτὸς φυλακὴν εἶχε,
λίθους μὲν ὑπερφυεῖς ἔνερθεν ἔθηκεν, ὡς μή τις
αὐτὰς ἐπιτιθέναι εὐπετῶς δύναιτο, ἄνδρας τε
τεθωρακισμένους καὶ τὰ τόξα ἐν χερσὶν ἔχοντας
ἀμφὶ τὰς ἐπάλξεις πολλοὺς ἔστησεν, αὐτός τε
τὸν θώρακα ἐνδὺς εἱστήκει ἐν μέσαις ταῖς πύλαις.
ἐπενόει δὲ ταῦτα οὐ Μαυρουσίων ἕνεκα, ὅπως τῇ
πόλει αὐτοὺς δέξηται ῾ἀβέβαιοι γὰρ Μαυρούσιοι
παντάπασιν ὄντες ὑπόπτως ἔχουσιν ἐς πάντας
ἀνθρώπους.  
τοῦτό τε αὐτοῖς οὐκ ἀπὸ τοῦ εἰκότος
γενέσθαι ξυμβαίνει: ἐπεὶ ὅστις ἄπιστος ἐς τοὺς
πέλας καθέστηκε φύσει, οὐδὲ αὐτὸς πιστεύειν
ὁτῳοῦν δύναται, ἀλλ̓ ὑπόπτως ἔχειν ἀναγκάζεται
ἐς πάντας ἀνθρώπους ἐκ τῆς αὑτοῦ γνώμης τὸν
τοῦ πέλας σταθμώμενος τρόπον.  
διὸ δὴ οὐδὲ
Μαυρουσίους ἤλπιζε Γόνθαρις πιστεύσαντάς οἱ
ἐντὸς τοῦ περιβόλου γενήσεσθαἰ, ἀλλ̓ ὅπως
Ἀρεόβινδος ἐμπεσὼν ἐς μέγα τι δέος ἐς φυγήν τε
εὐθὺς ὁρμηθείη καὶ κατὰ τάχος Καρχηδόνα ἀπολιπὼν
ἐπὶ Βυζαντίου κομίζοιτο.  
καὶ ἔτυχέ γε
τῆς ἀληθοῦς ἐννοίας, εἰ μὴ χειμὼν μεταξὺ ἐπιγενόμενος
διεκώλυσε.  
μαθὼν δὲ Ἀρεόβινδος τὰ
ποιούμενα, τόν τε Ἀθανάσιον καὶ τῶν δοκίμων
τινὰς μετεπέμπετο.  
παρῆν δέ οἱ καὶ Ἀρταβάνης
ἐκ τοῦ στρατοπέδου τρίτος αὐτός, τῷ τε Ἀρεοβίνδῳ
παρῄνει μήτε ἀναπεπτωκέναι μήτε τόλμῃ
τῇ Γονθάριδος ἐνδιδόναι, ἀλλ̓ αὐτίκα μάλα ἐπ̓
αὐτὸν ὁμοῦ ξὺν πᾶσι τοῖς οἱ ἑπομένοις ἰόντα
ἔργου ἔχεσθαι, πρίν τι περαιτέρω γεγονέναι
κακόν.  
τὰ μὲν οὖν πρῶτα πέμψας Ἀρεόβινδος
παρὰ Γόνθαριν τῶν ἐπιτηδείων τινά, Φρέδαν
ὄνομα, ἐκέλευεν ἀποπειρᾶσθαι τῆς αὐτοῦ γνώμης.
ἐπεὶ δὲ ὁ Φρέδας ἐπανήκων οὐδαμῆ ἀπαρνεῖσθαι
Γόνθαριν τὴν τυραννίδα ἐσήγγελλεν, ἤδη ἐπ̓
αὐτὸν ὡς ἐς μάχην ἰέναι διενοεῖτο.
Ἐν τούτῳ δὲ Γόνθαρις Ἀρεόβινδον εἰς τοὺς
στρατιώτας διέβαλεν, ὡς ἄνανδρός τε εἴη καὶ ἅμα
μὲν δέει ἐς τοὺς πολεμίους ἐχόμενος, ἅμα δὲ τὰς
συντάξεις σφίσιν ὡς ἥκιστα ἐθέλων διδόναι,
δρασμόν τε ξὺν Ἀθανασίῳ βουλεύεται καὶ αὐτίκα
ἐκ Μανδρακίου ἀποπλεῖν μέλλουσιν, ὅπως οἱ
στρατιῶται λιμῷ τε καὶ Μαυρουσίοις μαχόμενοι
διαφθείρωνται, ἐπυνθάνετό τε εἴπερ αὐτοῖς βουλομένοις
εἴη ἄμφω ξυλλαβοῦσιν ἐν φυλακῇ ἔχειν.
οὕτω γὰρ ἤλπιζεν Ἀρεόβινδον ἢ τοῦ θορύβου
ᾐσθημένον φυγῇ χρήσεσθαι, ἢ καταληφθέντα
πρὸς τῶν στρατιωτῶν διαφθαρήσεσθαι οὐδενὶ
λόγῳ.  
χρήματα μέντοι αὐτὸς οἴκοθεν ὡμολόγει
τοῖς στρατιώταις προΐεσθαι ὅσαπερ αὐτοῖς τὸ
δημόσιον ὦφλε.  
καὶ οἱ μὲν τούς τε λόγους
ἐπῄνουν καὶ θυμῷ ἐς τὸν Ἀρεόβινδον πολλῷ
εἴχοντο, μεταξὺ δὲ Ἀρεόβινδος ξύν τε Ἀρταβάνῃ
καὶ τοῖς ἑπομένοις ἐνταῦθα ἀφίκεται.  
καὶ γίνεται
μάχη ἔν τε ταῖς ἐπάλξεσι καὶ κάτω ἀμφὶ τὰς
πύλας οὗ Γόνθαρις εἱστήκει, ἐν ᾗ οὐδέτεροι τὸ
ἔλασσον ἔσχον.  
ἔμελλόν τε ξυλλεγόμενοι ἐκ τῶν
στρατοπέδων, ὅσοι βασιλεῖ εὐνοϊκῶς εἶχον, τοὺς
στασιώτας κατὰ κράτος ἑλεῖν. οὐ γὰρ ἅπαντας
ὁ Γόνθαρίς πω ἐξηπατήκει, ἀλλ̓ οἱ πλεῖστοι ἔτι
ταῖς γνώμαις ἀκραιφνεῖς ἔμενον.  
Ἀρεόβινδος δὲ
τότε πρῶτον ἄνδρας κτεινομένους ἰδὼν ῾οὐ γάρ
πω ἐθὰς τοῦ θεάματος τούτου ἐτύγχανεν ὤν̓
κατεπλάγη τε καὶ ἀποδειλιάσας οὐκ ἐνεγκών τε
τὰ ὁρώμενα φεύγει.
Ἔστι δέ τις ἐντὸς τοῦ Καρχηδόνος περιβόλου
νεὼς πρὸς τῇ τῆς θαλάσσης ἀκτῇ, οὗ δὴ ἄνδρες
οἰκοῦσιν οἷς τὰ ἐς τὸ θεῖον ἀκριβῶς ἤσκηται:
μοναχοὺς καλεῖν τοὺς ἀνθρώπους ἀεὶ νενομίκαμεν:
τοῦτον Σολόμων δειμάμενος τὸν νεὼν οὐ πολλῷ
πρότερον τειχίσματί τε περιβαλὼν φρούριον ἐχυρώτατον
κατεστήσατο.  
ἐνταῦθα καταφυγὼν Ἀρεόβινδος
ἐσεπήδησεν, ἔνθα τήν τε γυναῖκα καὶ τὴν
ἀδελφὴν ἐτύγχανε πέμψας.  
τότε καὶ Ἀρταβάνης
ἀπιὼν ᾤχετο, καὶ οἱ λοιποὶ ξύμπαντες ἐνθένδε
ἀνεχώρουν ὡς ἕκαστός πη ἐδύνατο.  
Γόνθαρις δὲ
κατὰ κράτος νενικηκὼς ξὺν τοῖς στασιώταις τὸ
Παλάτιον ἔσχε, καὶ τάς τε πύλας τόν τε λιμένα
ἐνδελεχέστατα ἤδη ἐφύλαττε.  
πρῶτα μὲν οὖν τὸν
Ἀθανάσιον μετεπέμπετο, καὶ ὃς αὐτῷ οὐδὲν μελλήσας
ἦλθε,  
θωπείᾳ τε πολλῇ χρώμενος δόκησιν
παρείχετο ὡς αὐτὸν ὅτι μάλιστα ἡ πρᾶξις ἀρέσκοι.
ἔπειτα δὲ τὸν τῆς πόλεως ἱερέα πέμψας Ἀρεόβινδον
ἐκέλευε τὰ πιστὰ λαβόντα ἐς Παλάτιον
ἥκειν, ἀπειλήσας πολιορκήσειν τε ἀπειθήσαντα
καὶ μηκέτι αὐτῷ ὑπὲρ τῆς σωτηρίας τὰ πιστὰ
δώσειν, ἀλλὰ πάσῃ μηχανῇ ἐξελὼν κτείνειν.  
ὁ
μὲν οὖν ἱερεὺς Ῥεπάρατος ἰσχυρίζετο Γονθάριδος
γνώμῃ τῷ Ἀρεοβίνδῳ ὀμεῖσθαι, μηδὲν αὐτῷ
ἄχαρι πρὸς ἐκείνου ξυμβήσεσθαι, φράσας καὶ
ὅσα μὴ πειθομένῳ τῷ ἀνθρώπῳ ἠπείλησε.  
δείσας
δὲ Ἀρεόβινδος ὡμολόγησεν αὐτίκα τῷ ἱερεῖ
ἕψεσθαι, ἢν τὸ θεῖον λουτρὸν ἱερουργήσας, ᾗπερ
εἴθισται, εἶτα πρὸς αὐτοῦ οἱ ἀπομοσάμενος ἀμφὶ
τῇ σωτηρίᾳ τὰ πιστὰ δοίη.  
ὁ μὲν οὖν ἱερεὺς
κατὰ ταῦτα ἐποίει. Ἀρεόβινδος δὲ οὐδέν τι
μελλήσας αὐτῷ εἵπετο, ἱμάτιον ἀμπεχόμενος
οὔτε στρατηγῷ οὔτε ἄλλῳ στρατευομένῳ ἀνδρὶ
ἐπιτηδείως ἔχον, ἀλλὰ δούλῳ ἢ ἰδιώτῃ παντάπασι
πρέπον: κασοῦλαν αὐτὸ τῇ Λατίνων φωνῇ
καλοῦσι Ῥωμαῖοι.  
ἐπειδή τε ἀγχοῦ τοῦ Παλατίου
ἐγένοντο, τὰ θεῖα ἐν χερσὶ λόγια παρὰ τοῦ
ἱερέως λαβὼν τῷ Γονθάριδι ἐς ὄψιν ἦλθε.  
πρηνής
τε πεσὼν χρόνον πολὺν αὐτοῦ ἔκειτο, τὴν
ἱκετηρίαν αὐτῷ τά τε θεῖα λόγια προτεινόμενος
καὶ τὸ παιδίον ὅπερ τοῦ θείου ἀξιωθὲν λουτροῦ
ἔτυχεν, ἐφ̓ οὗ οἱ τὴν πίστιν ὁ ἱερεύς, ὥσπερ μοι
ἐρρήθη, παρέσχετο.  
ἐπεὶ δὲ αὐτὸν ἐξανέστησεν
ὁ Γόνθαρις μόλις, πρὸς τῶν ἱερῶν ἁπάντων
ἀνεπυνθάνετο τοῦ Γονθάριδος, εἴ οἱ τὰ τῆς σωτηρίας
ἐν ἀσφαλεῖ κεῖται.  
καὶ ὃς θαρσεῖν αὐτὸν
ἰσχυρότατα ἤδη ἐκέλευεν: οὐδὲν γὰρ ἄχαρι πρὸς
αὐτοῦ πείσεσθαι, ἀλλὰ τῇ ὑστεραίᾳ ξύν τε τῇ
γυναικὶ καὶ τοῖς χρήμασιν ἐκ Καρχηδόνος οἰχήσεσθαι.
εἶτα τὸν ἱερέα Ῥεπάρατον ἀποπεμψάμενος,
Ἀρεόβινδόν τε καὶ Ἀθανάσιον δειπνεῖν
ξὺν αὑτῷ ἐν Παλατίῳ ἐκέλευε.  
καὶ δειπνοῦντα
μὲν τὸν Ἀρεόβινδον ἐτίμα: πρῶτον γὰρ αὐτὸν
ἐπὶ τῆς στιβάδος κατέκλινε: δειπνήσαντα δὲ οὐ
μεθῆκεν, ἀλλὰ καθεύδειν ἐν κοιτῶνι μόνον ἠνάγκαζεν:
οὗ δὴ τὸν Οὐλίθεον ξὺν ἑτέροις τισὶν ἐπ̓
αὐτὸν ἔπεμψεν.  
οἵπερ αὐτὸν κωκύοντά τε καὶ
ὀλολυγαῖς συχναῖς χρώμενον πολλά τε πρὸς
ἔλεον ἐπαγωγὰ φθεγγόμενον ἐς αὐτοὺς κτείνουσιν.
Ἀθανασίου μέντοι ἐφείσαντο, τὸ γῆρας, οἶμαι,
τοῦ ἀνθρώπου ὑπεριδόντες.
Τῇ δὲ ἐπιγενομένῃ ἡμέρᾳ τὴν μὲν Ἀρεοβίνδου
κεφαλὴν παρὰ τὸν Ἀντάλαν ὁ Γόνθαρις ἔπεμψε,
τὰ δὲ χρήματα καὶ τοὺς στρατιώτας αὐτὸν ἀποστερεῖν
ἔγνω.  
Ἀντάλας τοίνυν, ὅτι τέ οἱ τῶν
ξυγκειμένων οὐδὲν ἐπετέλει, δεινὰ ἐποιεῖτο, καὶ
τά τε ὀμωμοσμένα τά τε εἰργασμένα τῷ Γονθάριδι
ἐς τὸν Ἀρεόβινδον ἐννοῶν ἤσχαλλεν.  
οὐ γάρ οἱ
ἐδόκει ὁ τοιούτους ὅρκους ἠδικηκὼς οὔτε αὐτῷ
ποτε οὔτε ἄλλῳ ὁτῳοῦν πιστὸς ἔσεσθαι.  
πολλὰ
γοῦν ἐν αὑτῷ λογισάμενος Ἰουστινιανῷ βασιλεῖ
προσχωρεῖν ἤθελε: διὸ δὴ ὀπίσω ἀπήλαυνε.
γνούς τε Μαρκέντιον, ὃς τῶν ἐν Βυζακίῳ καταλόγων
ἦρχεν, ἐς νῆσόν τινα τῶν ταύτῃ ἐπικειμένων
καταφυγεῖν, πέμψας παῤ αὐτὸν φράσας τε τὸν
πάντα λόγον καὶ τὰ πιστὰ δούς, τὸν ἄνθρωπον
ἐπηγάγετο.  
καὶ Μαρκέντιος μὲν ἔμενε ξὺν τῷ
Ἀντάλᾳ ἐν τῷ στρατοπέδῳ, στρατιῶται δὲ ὅσοι
ἐν Βυζακίῳ διατριβὴν εἶχον, εὐνοϊκῶς βασιλεῖ
ἔχοντες, Ἀδραμητὸν πόλιν ἐφύλασσον.  
οἱ δὲ
τοῦ Στότζα στρατιῶται, οὐχ ἥσσους ἢ χίλιοι
ὄντες, αἰσθόμενοι τῶν ποιουμένων, Ἰωάννου
σφίσιν ἡγουμένου, παρὰ τὸν Γόνθαριν ἐχώρησαν
δρόμῳ:  
καὶ ὃς αὐτοὺς ἀσμένως τῇ πόλει ἐδέξατο.
ἦσαν δὲ Ῥωμαῖοι μὲν πεντακόσιοι, Οὖννοι δὲ
ὀγδοήκοντα μάλιστα, οἱ δὲ λοιποὶ Βανδίλοι
ἅπαντες.  
καὶ Ἀρταβάνης τὰ πιστὰ λαβὼν ἔς τε
τὸ Παλάτιον ξὺν τοῖς Ἀρμενίοις ἀνέβη καὶ τῷ
τυράννῳ ὑπηρετήσειν ἐπιτάσσοντι ὡμολόγησε.
λάθρα δὲ ἀνελεῖν τὸν Γόνθαριν ἐβουλεύτετο, Γρηγορίῳ
τε τῷ ἀνεψιῷ καὶ Ἀρτασίρῃ τῷ δορυφόρῳ
κοινολογησάμενος τὸ βούλευμα τοῦτο.  
Γρηγόριος
δὲ αὐτὸν ἐς τὴν πρᾶξιν ἐνάγων ἔλεξε τοιάδε:
Ἀρταβάνη, νῦν σοι πάρεστι μόνῳ τὸ Βελισαρίου
ἀναδήσασθαι κλέος, μᾶλλον δὲ αὐτὸ καὶ
πολλῷ ἔτι ὑπερβαλέσθαι.  
ὁ μὲν γὰρ στρατιὰν
ἀξιολογωτάτην καὶ χρήματα μεγάλα παρὰ βασιλέως
λαβὼν ἐνταῦθα ἧκεν, ἄρχοντας μὲν ἔχων
τούς οἱ ἑπομένους καὶ ξυμβούλους πολλούς,
στόλον δὲ νηῶν οἷον οὔπω ἡμεῖς ἀκοῇ ἴσμεν,
ἵππον τε πολλὴν καὶ ὅπλα καὶ τὰ ἄλλα ἁπλῶς
εἰπεῖν ἅπαντα ἐπαξίως οἱ παρεσκευασμένα τῆς
Ῥωμαίων ἀρχῆς.  
οὕτω τε πόνῳ πολλῷ ἀνεσώσατο
Λιβύην Ῥωμαίοις.  
ἅπερ ἅπαντα οὕτως
ἀπόλωλεν ὥστε, εἰ μηδὲ ἀρχὴν ἐγεγόνει, ἔν γε τῷ
παρόντι ἐν ἴσῳ εἶναι: πλήν γε δὴ ὅτι ἀποκέκριται
Ῥωμαίοις τανῦν ἐκ τῆς Βελισαρίου νίκης τοῖς τε
σώμασι καὶ τοῖς χρήμασιν ἐζημιῶσθαι, καὶ πρός
γε τὸ μηδὲ φυλάξαι τἀγαθὰ δυνατοῖς γεγονέναι.
τὸ δὲ πάντα ταῦτα ἀνασώσασθαι τανῦν βασιλεῖ
ἐν τῇ σῇ μόνῃ ψυχῇ τε καὶ γνώμῃ καὶ δεξιᾷ
κεῖται.  
οὐκοῦν ἐκλογίζου μὲν ὡς εἶ Ἀρσακίδης
ἀνέκαθεν γένος, ἐνθυμοῦ δὲ ὡς τοῖς εὖ γεγονόσιν
ἀνδραγαθίζεσθαι ἀεί τε καὶ πανταχῆ πρέπει.
πολλὰ γοῦν σοι ἔργα ὑπὲρ τῆς ἐλευθερίας θαυμαστὰ
πέπρακται. Ἀκάκιον γάρ, νέος ὢν ἔτι,
τὸν Ἀρμενίων ἄρχοντα, καὶ Σίτταν τὸν Ῥωμαίων
στρατηγὸν ἔκτεινας, καὶ ἀπ̓ αὐτοῦ Χοσρόῃ βασιλεῖ
γνώριμος γεγονὼς ξὺν αὐτῷ ἐπὶ Ῥωμαίους
ἐστράτευσας.  
ἐπεὶ δὲ τηλικόσδε εἶ, ὡς σὸν εἶναι
μὴ περιορᾶν τὴν Ῥωμαίων ἀρχὴν ὑπὸ κυνὶ μεθύοντι
κεῖσθαι, ἐνδείκνυσο τανῦν ὡς εὐγενείᾳ τε καὶ
ψυχῆς ἀρετῇ ἐκεῖνα, ὦ ᾿γαθέ, τὰ πρόσθεν εἰργάσω:
ἐγὼ δέ σοι καὶ Ἀρτασίρης ὅδε ἅπαντα
ἐπιτάττοντι ὅση δύναμις ὑπουργήσομεν. 
Γρηγόριος μὲν τοσαῦτα εἶπεν: Ἀρταβάνου δὲ
τὴν διάνοιαν ἐπὶ τὸν τύραννον ἔτι μᾶλλον ὥρμησεν.
ὁ δὲ Γόνθαρις Ἀρεοβίνδου μὲν τήν τε γυναῖκα
καὶ τὴν ἀδελφὴν ἐκ τοῦ φρουρίου ἐξαγαγὼν ἐπί
τινος οἰκίας ἠνάγκασε μένειν, οὔτε τι ὑβρίσας
λόγῳ ἢ ἔργῳ ὁτῳοῦν ἐς αὐτὰς οὔτε τὰ ἐπιτήδεια
ἐνδεεστέρως ἢ κατὰ τὴν χρείαν ἐχούσας οὔτε τι
ἄλλο βιασθείσας εἰπεῖν ἢ πρᾶξαι, πλήν γε δὴ
ὅτι γράψαι πρὸς τὸν θεῖον ἡ Πρεϊέκτα ἠνάγκαστο
ὡς Γόνθαρις μὲν αὐτάς τε τιμῴη ἐς ἄγαν καὶ
καθαρὸς εἴη παντάπασι τοῦ τἀνδρὸς φόνου,
Οὐλιθέῳ δὲ τὸ κακὸν ἐργασθείη, Γονθάριδος
οὐδαμῆ ἐπαινοῦντος.  
ἔπρασσε δὲ ταῦτα ὁ Γόνθαρις
Πασιφίλῳ ἀναπεισθείς, ἀνδρὶ γεγονότι μὲν
τῶν ἐν Βυζακίῳ στασιωτῶν πρώτῳ, ξυναραμένῳ
δὲ αὐτῷ μάλιστα ἐς τὴν τῆς τυραννίδος ἐπίθεσιν.
ἰσχυρίζετο γὰρ ὁ Πασίφιλος, ἢν ταῦτα ποιοίη,
ξυνοικιεῖν τε αὐτῷ βασιλέα τὴν κόρην καὶ προῖκα
κατὰ τὸ ξυγγενὲς ἐπιδώσειν χρημάτων μεγάλων.
Ἀρταβάνην τε τῷ στρατῷ ἐξηγεῖσθαι ἐπί τε
Ἀντάλαν καὶ Μαυρουσίους τοὺς ἐν Βυζακίῳ
ἐκέλευε.  
Κουτζίνας γάρ, ἅτε τῷ Ἀντάλᾳ προσκεκρουκώς,
ἀπέστη τε αὐτοῦ ἐκ τοῦ ἐμφανοῦς καὶ
Γονθάριδι προσεχώρησεν: ᾧ δὴ τόν τε παῖδα καὶ
τὴν μητέρα ἐν ὁμήρων λόγῳ παρέσχετο.  
τὸ μὲν
οὖν στράτευμα ἡγουμένου Ἀρταβάνου εὐθὺς ἐπὶ
τὸν Ἀντάλαν ἐχώρει. ξυνῆν δὲ αὐτῷ καὶ
Ἰωάννης, ὁ τῶν Στότζα στασιωτῶν ἄρχων, καὶ
Οὐλίθεος ὁ δορυφόρος: εἵποντο δὲ καὶ Μαυρούσιοι,
ὧν Κουτζίνας ἦρχε. πόλιν τε Ἀδραμητὸν διαμείψαντες
καταλαμβάνουσι τοὺς ἐναντίους ἐνταῦθά
πη ὄντας, καὶ στρατοπεδευσάμενοι ὀλίγῳ
ἄποθεν τῶν πολεμίων ηὐλίσαντο.  
τῇ δὲ ὑστεραίᾳ
Ἰωάννης μὲν καὶ Οὐλίθεος, μοῖράν τινα τοῦ
στρατοῦ ἔχοντες, αὐτοῦ ἔμειναν, Ἀρταβάνης δὲ
καὶ Κουτζίνας ἐπῆγον ἐπὶ τοὺς ἐναντίους τὸ
στράτευμα.  
οὓς δὴ οὐ ξυνενεγκόντες οἱ ξὺν τῷ
Ἀντάλᾳ Μαυρούσιοι ἐς φυγὴν ὥρμηντο.  
ἀλλ̓
ἐθελοκακήσας Ἀρταβάνης ἐκ τοῦ αἰφνιδίου στρέψας
τε τὸ σημεῖον ὀπίσω ἀπήλαυνε.  
διὸ δὴ
Οὐλίθεος αὐτὸν ἐς τὸ στρατόπεδον ἥκοντα κτείνειν
διενοεῖτο.  
παραιτούμενος δὲ Ἀρταβάνης ἔφασκε
δεῖσαι μὴ Μαρκέντιος ἐξ Ἀδραμητοῦ πόλεως
ἐπιβοηθήσας τοῖς ἐναντίοις, ὅπη ἐνταῦθα ἐτύγχανεν
ὤν, ἀνήκεστα σφᾶς ἔργα ἐργάσηται:  
ἀλλὰ
Γόνθαριν χρῆναι παντὶ τῷ στρατῷ ἐπὶ τοὺς
πολεμίους ἰέναι.  
καὶ τὰ μὲν πρῶτα ἐβουλεύετο
ἐς Ἀδραμητὸν ἰὼν ξὺν τοῖς ἑπομένοις τῷ βασιλέως
στρατῷ ἀναμίγνυσθαι.  
ἄμεινον δέ οἱ πολλὰ
διαλογισαμένῳ ἔδοξεν εἶναι Γόνθαριν ἐξ ἀνθρώπων
ἀφανίσαντι βασιλέα τε καὶ Λιβύην πραγμάτων
ἀπαλλάξαι δυσκόλων.  
ἀναστρέψας οὖν
ἐς Καρχηδόνα τῷ τυράννῳ ἀπήγγελλεν ὅτι δὴ
στρατεύματος αὐτῷ πλείονος ἐπὶ τοὺς πολεμίους
δεήσει.  
ὁ δὲ Πασιφίλῳ κοινολογησάμενος
ἅπαντα μὲν ἐξοπλίσαι τὸν στρατὸν ἤθελεν, αὐτὸς
δὲ φυλακὴν ἐν Καρχηδόνι καταστησάμενος ἐπὶ
τοὺς πολεμίους τῷ στρατῷ ἐξηγήσασθαι.  
πολλοὺς
μὲν οὖν ἐς ἡμέραν ἑκάστην ἀνῄρει ἐς οὓς
ὑποψίᾳ τινὶ καὶ λόγον οὐκ ἐχούσῃ ἐχρῆτο.  
τῷ
δὲ Πασιφίλῳ ἐπέστελλεν, ὃν δὴ καταστήσεσθαι
ἐπὶ Καρχηδόνος φυλακῇ ἔμελλε, τοὺς Γραικοὺς
ἅπαντας οὐδὲν ὑπολογισαμένῳ κτεῖναι.
Τά τε ἄλλα διοικησάμενος ὅπη οἱ ἐδόκει ὡς
ἄριστα ἔχειν, τοὺς ἐπιτηδείους ἑστιᾶν ἔγνω, ὡς
ἡμέρᾳ τῇ ἐπιούσῃ τὴν ἔξοδον ποιησόμενος.  
ἔν
τε οἰκήματι οὗ δὴ στιβάδες ἐν παρασκευῇ ἦσαν
ἐκ παλαιοῦ τρεῖς, τὴν θοίνην ἐποίει.  
αὐτὸς μὲν
οὖν ἐπὶ στιβάδος κατεκλίνετο, ὡς τὸ εἰκός, τῆς
πρώτης, ἔνθα δὴ καὶ Ἀθανάσιός τε καὶ Ἀρταβάνης
ἦσαν, τῶν τε Γονθάριδι γνωρίμων τινές,
καὶ Πέτρος Θρᾷξ μὲν γένος, δορυφόρος δὲ Σολόμωνος
γενόμενος πρότερον.  
ἐν ἀμφοτέραις δὲ
ταῖς ἄλλαις στιβάσι Βανδίλων οἱ πρῶτοί τε καὶ
ἄριστοι ἦσαν.  
Ἰωάννην μέντοι, ὃς τῶν Στότζα
στασιωτῶν ἦρχε, Πασίφιλος ἰδίᾳ εἱστία, καὶ τῶν
ἄλλων ἕκαστον, ὅπη ἑκάστῳ τῶν Γονθάριδι ἐπιτηδείων
φίλον ἔδοξεν εἶναι.  
Ἀρταβάνης τοίνυν
ἡνίκα ἐπὶ ταύτην δὴ τὴν θοίνην ἐκαλεῖτο, τοῦτόν
οἱ τὸν καιρὸν ἐπιτηδείως ἔχειν ἐς τὸν τοῦ τυράννου
φόνον οἰόμενος, τὸ βούλευμα ἐπιτελεῖν
διενοεῖτο.  
ἐς Γρηγόριον οὖν καὶ Ἀρτασίρην καὶ
δορυφόρους ἑτέρους τρεῖς τὸ πρᾶγμα ἐξενεγκὼν
τοὺς μὲν δορυφόρους ξὺν τοῖς ξίφεσιν ἐκέλευσεν
εἴσω γενέσθαι: ῾ἀρχόντων γὰρ ἑστιωμένων ὄπισθεν
ἑστάναι τοὺς δορυφόρους νόμος᾿ εἴσω δὲ
γενομένους ἐγχειρεῖν ἄφνω, ἡνίκα ἂν σφίσι δοκῇ
ὁ καιρὸς ὡς μάλιστα ἐπιτηδείως ἔχειν, πρῶτόν τε
τὸν Ἀρτασίρην ἔργου ἔχεσθαι.  
τῷ δὲ Γρηγορίῳ
ἐπέστελλε τῶν Ἀρμενίων πολλοὺς τοὺς μάλιστα
εὐτολμοτάτους ἀπολεξαμένῳ ἐς τὸ Παλάτιον
ἐπαγαγέσθαι, τὰ ξίφη μόνα ἐν χερσὶ φέροντας:
῾ἄλλῳ γὰρ οὐδενὶ τοὺς τοῖς ἄρχουσιν ἐν πόλει
ἑπομένους ὁπλίζεσθαι θέμις᾿ τούτους τε ἐν τῷ
προστώῳ ἀπολιπόντι εἴσω ξὺν τοῖς δορυφόροις
γενέσθαι, καὶ αὐτῶν τὸ μὲν βούλευμα μηδενὶ
ἐξειπεῖν, τοσοῦτον δὲ εἰπεῖν μόνον, ὡς ἐς τὸν
Γόνθαριν ὑπόπτως ἔχοι, ἐπὶ πονηρῷ τῷ Ἀρταβάνους
ἐς τὴν θοίνην αὐτὸν κεκληκέναι:  
βούλεσθαι
τοίνυν ἑστάναι μὲν αὐτοὺς παρὰ τοὺς
Γονθάριδος φύλακας οἵπερ ἐνταῦθα ἐπὶ φυλακῇ
ἐτετάχατο, τοῦ δὲ παίζειν δόκησίν τινα παρεχομένους
τῶν μὲν ἀσπίδων ἅσπερ ἐκεῖνοι φέρουσιν
ἅπτεσθαι, πάλλοντας δὲ αὐτὰς καὶ ἄλλως κινοῦντας
ἄνω κάτω ἐς ἀεὶ στρέφειν: θορύβου δὲ ἢ
κραυγῆς ἐντὸς γενομένης ἀραμένους τὰς ἀσπίδας
αὐτὰς βοηθεῖν δρόμῳ.  
Ἀρταβάνης μὲν ταῦτα
ἐπήγγελλεν, ὁ δὲ Γρηγόριος ἐπιτελῆ ἐποίει. ὅ τε
Ἀρτασίρης ἐπενόει τάδε: τῶν βελῶν τινα διελὼν
δίχα τῷ καρπῷ τῆς εὐωνύμου χειρὸς ἐπέθετο
κατὰ τὰς τομὰς μέχρι ἐς τὸν ἀγκῶνα. ἱμᾶσί τε
αὐτὰ ἐς τὸ ἀκριβὲς σφίγξας ὕπερθε τὸ ταύτῃ τοῦ
χιτωνίσκου μέρος ἐπέβαλλεν.  
ἐποίει δὲ ταῦτα,
ὅπως, ἤν τις αὐτῷ τὸ ξίφος ἐπανατεινάμενος
ἐγχειρῇ παίειν, μηδὲν αὐτῷ δεινὸν πεπονθέναι
ξυμβαίη, προβεβλημένῳ μὲν τὴν λαιὰν χεῖρα,
τοῦ δὲ σιδήρου ἀποκαυλιζομένου ἐν τῇ ἐς τὸ
ξύλον ἐπιφορᾷ καὶ τοῦ σώματος ἅψασθαι οὐδαμῆ ἔχοντος.
Τοιαύτῃ μὲν γνώμῃ Ἀρτασίρης, ὥσπερ μοι
ἐρρήθη, ἐποίει.  
τῷ δὲ Ἀρταβάνῃ ἔλεξεν ὧδε:
Ἐγὼ τὸ μὲν ἐγχείρημα ὀκνήσει οὐδεμιᾷ ὑποστήσεσθαι
καὶ ξίφει τῷδε τοῦ Γονθάριδος σώματος
ψαύσειν ἐλπίδα ἔχω, τὸ δὲ ἐνθένδε οὐκ ἔχω
εἰπεῖν, πότερα ὁ θεὸς τῷ τυράννῳ χαλεπῶς ἔχων
ξυγκατεργάσεταί μοι τὸ τόλμημα τοῦτο, ἤ τινα
ἐμὴν ἁμαρτάδα τιννύμενος ἐνταῦθά τε ἀπαντήσας
ἐμπόδιος εἴη.  
ἢν τοίνυν οὐκ ἐν καιρίῳ πληγέντα
τὸν τύραννον ἴδῃς, σὺ δή με τῷ ξίφει τῷ ἐμῷ
μηδέν τι μελλήσας ἀπόκτεινον, ὅπως μὴ πρὸς
αὐτοῦ αἰκιζόμενος γνώμῃ τε τῇ σῇ ἐς τὴν πρᾶξιν
ὡρμηκέναι εἰπὼν αἴσχιστά τε αὐτὸς διαφθαρείην
καί σε προσαπολεῖν ἀναγκασθείην ἀκούσιος. 
τοσαῦτα καὶ Ἀρτασίρης εἰπὼν ξύν τε Γρηγορίῳ
καὶ τῶν δορυφόρων ἑνὶ παρὰ τὰς στιβάδας ἐλθὼν
ὄπισθεν Ἀρταβάνου ἑστήκει. οἱ δὲ λοιποὶ παρὰ
τοὺς φύλακας μένοντες τὰ σφίσιν ἐπηγγελμένα ἐποίουν.
Ὁ μὲν οὖν Ἀρτασίρης, ἀρξαμένης που τῆς
θοίνης, ἔργου ἔχεσθαι διενοεῖτο, ἤδη τε τῆς τοῦ
ἀκινάκου λαβῆς ἥπτετο.  
ἀλλ̓ αὐτὸν ὁ Γρηγόριος
διεκώλυσεν ἔτι τὸν Γόνθαριν ὅλον εἰπὼν τῇ
Ἀρμενίων φωνῇ ἐν αὑτῷ εἶναι, οὔπω ἐκπεπωκότα
τοῦ οἴνου τι μέγα.  
ἀνοιμώξας τοίνυν Ἀρτασίρης,
Ὦ ἄνθρωπε,  εἶπεν,  ὡς καλὴν ἔχοντά
με ψυχὴν οὐ δέον ἐν τῷ παρόντι κεκώλυκας. 
προϊόντος δὲ τοῦ πότου, ἤδη που καταβεβρεγμένος
ὁ Γόνθαρις τοῖς δορυφόροις τῶν βρώσεων
ἐδίδου, φιλοτιμίᾳ τινὶ χρώμενος.  
οἳ δὴ ταύτας
λαβόντες ἐσθίειν ἤδη τοῦ οἰκήματος ἔξω γενόμενοι
ἔμελλον, μόνων ἀπολελειμμένων παρὰ τὸν Γόνθαριν
δορυφόρων τριῶν, ὧνπερ Οὐλίθεος εἷς
ἐτύγχανεν ὤν.  
ἐξῄει δὲ καὶ Ἀρτασίρης, ὡς τῶν
βρώσεων ξὺν τοῖς ἑτέροις γευσόμενος.  
ἐνταῦθά
τις αὐτῷ γέγονεν ἔννοια μή τί οἱ σπάσασθαι
βουλομένῳ τὸν ἀκινάκην ἐμπόδιον εἴη.  
ἔξω
τοίνυν γενόμενος ἔρριψε μὲν λάθρα τοῦ ξίφους
τὴν θήκην, γυμνόν τε αὐτὸ ὑπὸ μάλης λαβὼν
πρὸς τῆς ἐπωμίδος κεκαλυμμένον παρὰ τὸν Γόνθαριν
ἐσεπήδησεν, ὡς κρύφα τι τῶν ἄλλων ἐρῶν.
ὅπερ Ἀρταβάνης ἰδὼν τῷ τε θυμῷ ζέων καὶ τῇ
τῆς ἀγωνίας ὑπερβολῇ ἐς βαθεῖάν τινα ἐμπεσὼν
μέριμναν, κινεῖν τε τὴν κεφαλὴν ἤρξατο καὶ
πολλὰς ἀμείβειν τοῦ προσώπου χρόας, ἔνθους τέ
τις τῷ μεγέθει τῆς πράξεως γεγενῆσθαι παντελῶς
ἔδοξεν.  
ὅπερ ὁ Πέτρος ἰδὼν ξυνῆκε τὸ ποιούμενον,
οὐ μέντοι ἐξήνεγκεν ἐς τῶν ἄλλων τινά, ἐπεὶ
αὐτὸν βασιλεῖ εὐνοϊκῶς ἔχοντα λίαν ἤρεσκε τὰ
πρασσόμενα.  
τὸν δὲ Ἀρτασίρην, ἄγχιστά πη τοῦ
τυράννου ἐλθόντα, τῶν τις οἰκετῶν ὦσε, μικρόν
τε ὄπισθεν ἀποκεχωρηκότος κατενόησε τὸ ξίφος
γυμνὸν ἀνέκραγέ τε,  Τί τοῦτο, βέλτιστε ;
λέγων. ὁ μὲν οὖν Γόνθαρις παρὰ τῶν ὤτων τὸ
δεξιὸν τὴν χεῖρα ἐπιβαλὼν στρέψας τε τὸ πρόσωπον
ἐς αὐτὸν ἔβλεπεν.  
Ἀρτασίρης δὲ αὐτὸν
τῷ ξίφει μεταξὺ ἔπαισε καὶ τοῦ βρέγματος
μοῖράν τινα ξὺν τοῖς δακτύλοις ἀπέκοψε.  
Πέτρος
δὲ ἀναβοήσας ἐνεκελεύετο τῷ Ἀρτασίρῃ τὸν
ἀνοσιώτατον κτείνειν ἀνθρώπων ἁπάντων.  
ἀναθρώσκοντα
δὲ Γόνθαριν Ἀρταβάνης ἰδὼν ῾ἐγγύθι
γὰρ κατεκλίνετὀ μάχαιραν ἀμφήκη σπασάμενος,
ἥ οἱ παρὰ τὸν μηρὸν ἀπεκρέματο μεγάλη τις
οὖσα, ἐς τὴν ἀριστερὰν τοῦ τυράννου πλευρὰν
ἄχρι ἐς τὴν λαβὴν ξύμπασαν ὤσας ἐνταῦθα
μεθῆκε.  
καὶ ὃς οὐδέν τι ἧσσον ἀναθορεῖν ἐπεχείρησεν,
ἅτε δὲ καιρίαν λαβὼν αὐτοῦ ἔπεσεν.
ὁ μὲν οὖν Οὐλίθεος τῷ Ἀρτασίρῃ τὸ ξίφος ὡς
κατὰ κόρρης κατάξων ἐπήνεγκεν: ὁ δὲ τῆς
κεφαλῆς χεῖρα τὴν ἀριστερὰν προβαλλόμενος
τῆς ἐννοίας τῆς αὑτοῦ ἐν τοῖς ἀναγκαιοτάτοις
ἀπώνατο.  
τοῦ ξίφους γάρ οἱ τὴν ἀκμὴν ἀποθεμένου
ἐν ταῖς ἐπὶ τῆς χειρὸς τῶν βελῶν
ἐκτομαῖς, αὐτὸς ἀπαθὴς γεγονὼς ἔκτεινε τὸν
Οὐλίθεον οὐδενὶ πόνῳ.  
Πέτρος δὲ καὶ Ἀρταβάνης,
ὁ μὲν τὸ Γονθάριδος ξίφος, ὁ δὲ τὸ τοῦ
Οὐλιθέου πεπτωκότος ἁρπάσας, τῶν δορυφόρων
τοὺς λειπομένους αὐτοῦ ἔκτειναν.  
γέγονε τοίνυν,
ὡς τὸ εἰκός, κραυγῆς τε καὶ ταραχῆς μέγα τι
χρῆμα. αἰσθόμενοί τε ταύτης ὅσοι τῶν Ἀρμενίων
παρὰ τοὺς τοῦ τυράννου φύλακας ἵσταντο,
τὰς ἀσπίδας εὐθὺς ἀνελόμενοι κατὰ τὰ σφίσι
ξυγκείμενα ἐπὶ τὰς στιβάδας ἐχώρουν δρόμῳ,
καὶ τούς τε Βανδίλους ξύμπαντας τούς τε Γονθάριδι
ἐπιτηδείους ἀνεῖλον, οὐδενὸς σφίσιν ἀντιστατοῦντος.
Τότε Ἀρταβάνης τὸν Ἀθανάσιον ἐμαρτύρατο
ἐπιμελεῖσθαι τῶν ἐν Παλατίῳ χρημάτων:
ὅσα γὰρ Ἀρεοβίνδῳ ἐλέλειπτο ἐνταῦθα
εἶναι.  
ἐπεὶ δὲ οἱ φύλακες τὴν Γονθάριδος
τελευτὴν ἔμαθον, ξυνετάσσοντο τοῖς Ἀρμενίοις
αὐτίκα πολλοί: τῆς γὰρ Ἀρεοβίνδου οἰκίας οἱ
πλεῖστοι ἦσαν. ξυμφρονήσαντες τοίνυν Ἰουστινιανὸν
ἀνεβόων καλλίνικον.  
ἥ τε φωνὴ
προϊοῦσα μὲν ἐκ πλήθους ἀνθρώπων, ἐξαισία δὲ
ὑπερφυῶς οὖσα ἐς πόλιν ἐξικνεῖσθαι τὴν πολλὴν
ἴσχυσεν.  
ἐνθένδε οἱ τῷ βασιλεῖ εὐνοϊκῶς ἔχοντες
ἐσπηδήσαντες ἐς τῶν στασιωτῶν τὰς οἰκίας τοὺς
μὲν ὕπνον αἱρουμένους, τοὺς δὲ σιτία, ἐνίους δὲ
θαμβήσαντάς τε τῷ δέει καὶ ἀπορίᾳ δεινῇ
ἐχομένους εὐθὺς ἔκτειναν.  
ἐν τοῖς καὶ Πασίφιλος
ἦν. Ἰωάννης γὰρ ξὺν Βανδίλων τισὶν ἐς τὸ ἱερὸν
καταφεύγει.  
οἷς δὴ Ἀρταβάνης τὰ πιστὰ
παρασχόμενος ἔνθεν τε ἐξαναστήσας ἐς Βυζάντιον
ἔπεμψε καὶ τὴν πόλιν βασιλεῖ ἀνασωσάμενος
διεφύλαξε.  
γέγονε δὲ ὁ τοῦ τυράννου φόνος ἕκτῃ
καὶ τριακοστῇ ἀπὸ τῆς τυραννίδος ἡμέρᾳ, ἔνατον
καὶ δέκατον ἔτος Ἰουστινιανοῦ βασιλέως τὴν
αὐτοκράτορα ἀρχὴν ἔχοντος.
Ἀρταβάνης τε ἐκ τοῦ ἔργου τούτου κλέος
περιεβάλετο μέγα ἐς πάντας ἀνθρώπους.  
καὶ
Πρεϊέκτα μὲν εὐθὺς ἡ Ἀρεοβίνδου γυνὴ μεγάλοις
αὐτὸν ἐδωρήσατο χρήμασι, βασιλεὺς δὲ στρατηγὸν
αὐτὸν κατεστήσατο Λιβύης ἁπάσης.  
οὐ
πολλῷ δὲ ὕστερον Ἀρταβάνης μὲν ἔχρῃζε βασιλέως
ὅπως αὐτὸν ἐς Βυζάντιον μεταπέμποιτο,
βασιλεὺς δὲ τὴν δέησιν ἐπιτελῆ ἐποιεῖτο. καὶ
τὸν Ἀρταβάνην μεταπεμψάμενος, Ἰωάννην τὸν
Πάππου ἀδελφὸν Λιβύης στρατηγὸν μόνον αὐτὸν
κατεστήσατο.  
οὗτος Ἰωάννης ἐπεὶ τάχιστα ἐν
Λιβύῃ ἐγένετο, Ἀντάλᾳ τε καὶ Μαυρουσίοις τοῖς
ἐν Βυζακίῳ ἐς χεῖρας ἐλθὼν καὶ μάχῃ νικήσας
τῶν τε πολεμίων πολλοὺς ἔκτεινε καὶ σημεῖα
πάντα τὰ Σολόμωνος τούτους δὴ τοὺς βαρβάρους
ἀφελόμενος βασιλεῖ ἔπεμψεν, ἅπερ αὐτοὶ ληισάμενοι
ἔτυχον ἡνίκα Σολόμων ἐξ ἀνθρώπων ἠφάνιστο.
τοὺς δὲ λοιποὺς ὡς ἀπωτάτω ἐξήλασε τῆς
Ῥωμαίων ἀρχῆς.  
χρόνῳ δὲ ὕστερον οἱ Λευάθαι
αὖθις στρατῷ μεγάλῳ ἐκ τῶν ἐπὶ Τριπόλεως χωρίων
ἐς Βυζάκιον ἀφικόμενοι τοῖς ἀμφὶ τὸν Ἀντάλαν
ξυνέμιξαν.  
οἷσπερ Ἰωάννης ὑπαντιάσας
ἡσσηθείς τε τῇ ξυμβολῇ καὶ πολλοὺς τῶν οἱ
ἑπομένων ἀποβαλὼν ἐς Λαρίβους φεύγει.  
καὶ
τότε δὴ οἱ πολέμιοι μέχρι ἐς Καρχηδόνα ξύμπαντα
καταθέοντες τὰ ἐκείνῃ χωρία ἀνήκεστα ἔργα
Λίβυας τοὺς παραπεπτωκότας εἰργάσαντο.  
οὐ
πολλῷ δὲ ὕστερον Ἰωάννης τῶν στρατιωτῶν τοὺς
περιγενομένους ἀγείρας καὶ Μαυρουσίους ἄλλους
τε καὶ τοὺς ἀμφὶ Κουτζίναν ἐς ξυμμαχίαν ἐπαγαγόμενος
τοῖς πολεμίοις ἐς χεῖρας ἦλθε καὶ
αὐτοὺς ἐκ τοῦ παραδόξου ἐτρέψατο.  
Ρωμαῖοί
τε αὐτοῖς φεύγουσι κόσμῳ οὐδενὶ ἐπισπόμενοι
μοῖραν μὲν αὐτῶν πολλὴν ἔκτεινον, οἱ δὲ λοιποὶ
ἐς τῆς Λιβύης τὰς ἐσχατιὰς διέφυγον.  
οὕτω τε
Λιβύων τοῖς περιγενομένοις, ὀλίγοις τε καὶ λίαν
πτωχοῖς οὖσιν, ὀψὲ καὶ μόλις ἡσυχίαν τινὰ ξυνηνέχθη γενέσθαι.
