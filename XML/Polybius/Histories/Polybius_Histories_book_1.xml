<?xml version="1.0" encoding="utf-8"?>
<TEI.2><text lang="greek"><body><div1 type="book" n="1" org="uniform" sample="complete">
<div2 type="chapter" n="1" org="uniform" sample="complete">
<milestone n="1" unit="section" />
<p>εἰ μὲν τοῖς πρὸ ἡμῶν ἀναγράφουσι τὰς πράξεις παραλελεῖφθαι συνέβαινε τὸν ὑπὲρ αὐτῆς τῆς
ἱστορίας ἔπαινον, ἴσως ἀναγκαῖον ἦν τὸ προτρέπεσθαι πάντας πρὸς τὴν αἵρεσιν καὶ παραδοχὴν
τῶν τοιούτων ὑπομνημάτων διὰ τὸ μηδεμίαν ἑτοιμοτέραν εἶναι τοῖς ἀνθρώποις διόρθωσιν τῆς τῶν
προγεγενημένων πράξεων ἐπιστήμης.
<milestone n="2" unit="section" />
ἐπεὶ δ᾽ οὐ
τινὲς οὐδ᾽ ἐπὶ ποσόν, ἀλλὰ πάντες ὡς ἔπος εἰπεῖν
ἀρχῇ καὶ τέλει κέχρηνται τούτῳ, φάσκοντες ἀληθινωτάτην μὲν εἶναι παιδείαν καὶ γυμνασίαν πρὸς
τὰς πολιτικὰς πράξεις τὴν ἐκ τῆς ἱστορίας μάθησιν,
ἐναργεστάτην δὲ καὶ μόνην διδάσκαλον τοῦ δύνασθαι τὰς τῆς τύχης μεταβολὰς γενναίως ὑποφέρειν
τὴν τῶν ἀλλοτρίων περιπετειῶν ὑπόμνησιν,
<milestone n="3" unit="section" />
δῆλον
ὡς οὐδενὶ μὲν ἂν δόξαι καθήκειν περὶ τῶν καλῶς
καὶ πολλοῖς εἰρημένων ταυτολογεῖν, ἥκιστα δ᾽ ἡμῖν.
αὐτὸ γὰρ τὸ παράδοξον τῶν πράξεων,
<milestone n="4" unit="section" />
ὑπὲρ ὧν
προῃρήμεθα γράφειν, ἱκανόν ἐστι προκαλέσασθαι
καὶ παρορμῆσαι πάντα καὶ νέον καὶ πρεσβύτερον
πρὸς τὴν ἔντευξιν τῆς πραγματείας.
<milestone n="5" unit="section" />
τίς γὰρ οὕτως
ὑπάρχει φαῦλος ἢ ῥᾴθυμος ἀνθρώπων ὃς οὐκ ἂν
βούλοιτο γνῶναι πῶς καὶ τίνι γένει πολιτείας ἐπικρατηθέντα σχεδὸν ἅπαντα τὰ κατὰ τὴν οἰκουμένην
οὐχ ὅλοις πεντήκοντα καὶ τρισὶν ἔτεσιν ὑπὸ μίαν
ἀρχὴν ἔπεσε τὴν Ῥωμαίων, ὃ πρότερον οὐχ εὑρίσκεται γεγονός,
<milestone n="6" unit="section" />
τίς δὲ πάλιν οὕτως ἐκπαθὴς πρός
τι τῶν ἄλλων θεαμάτων ἢ μαθημάτων ὃς προυργιαίτερον ἄν τι ποιήσαιτο τῆσδε τῆς ἐμπειρίας;</p></div2>
<div2 type="chapter" n="2" org="uniform" sample="complete">
<milestone n="1" unit="section" />
<p>ὡς δ᾽ ἔστι παράδοξον καὶ μέγα τὸ περὶ τὴν ἡμετέραν ὑπόθεσιν θεώρημα γένοιτ᾽ ἂν οὕτως μάλιστ᾽
ἐμφανές, εἰ τὰς ἐλλογιμωτάτας τῶν προγεγενημένων
δυναστειῶν, περὶ ἃς οἱ συγγραφεῖς τοὺς πλείστους
διατέθεινται λόγους, παραβάλοιμεν καὶ συγκρίναιμεν πρὸς τὴν Ῥωμαίων ὑπεροχήν.
<milestone n="2" unit="section" />
εἰσὶ δ᾽ αἱ τῆς
παραβολῆς ἄξιαι καὶ συγκρίσεως αὗται. Πέρσαι κατά
τινας καιροὺς μεγάλην ἀρχὴν κατεκτήσαντο καὶ δυναστείαν: ἀλλ᾽ ὁσάκις ἐτόλμησαν ὑπερβῆναι τοὺς
τῆς Ἀσίας ὅρους, οὐ μόνον ὑπὲρ τῆς ἀρχῆς, ἀλλὰ
καὶ περὶ σφῶν ἐκινδύνευσαν.
<milestone n="3" unit="section" />
Λακεδαιμόνιοι πολλοὺς ἀμφισβητήσαντες χρόνους ὑπὲρ τῆς τῶν Ἑλλήνων ἡγεμονίας, ἐπειδή ποτ᾽ ἐκράτησαν, μόλις ἔτη
δώδεκα κατεῖχον αὐτὴν ἀδήριτον.
<milestone n="4" unit="section" />
Μακεδόνες τῆς
μὲν Εὐρώπης ἦρξαν ἀπὸ τῶν κατὰ τὸν Ἀδρίαν τόπων ἕως ἐπὶ τὸν Ἴστρον ποταμόν, ὃ βραχὺ παντελῶς ἂν φανείη μέρος τῆς προειρημένης χώρας:
<milestone n="5" unit="section" />
μετὰ
δὲ ταῦτα προσέλαβον τὴν τῆς Ἀσίας ἀρχήν, καταλύσαντες τὴν τῶν Περσῶν δυναστείαν. ἀλλ᾽ ὅμως
οὗτοι πλείστων δόξαντες καὶ τόπων καὶ πραγμάτων
γενέσθαι κύριοι, τὸ πολὺ μέρος ἀκμὴν ἀπέλιπον
τῆς οἰκουμένης ἀλλότριον.
<milestone n="6" unit="section" />
Σικελίας μὲν γὰρ καὶ
Σαρδοῦς καὶ Λιβύης οὐδ᾽ ἐπεβάλοντο καθάπαξ ἀμφισβητεῖν, τῆς δ᾽ Εὐρώπης τὰ μαχιμώτατα γένη τῶν
προσεσπερίων ἐθνῶν ἰσχνῶς εἰπεῖν οὐδ᾽ ἐγίνωσκον.
<milestone n="7" unit="section" />
Ῥωμαῖοί γε μὴν οὐ τινὰ μέρη, σχεδὸν δὲ
πᾶσαν πεποιημένοι τὴν οἰκουμένην ὑπήκοον αὑτοῖς,

ἀνυπόστατον μὲν τοῖς ὑπάρχουσι πᾶσιν, ἀνυπέρβλητον δὲ καὶ τοῖς ἐπιγινομένοις ὑπεροχὴν
κα τέλιπον τῆς αὑτῶν δυναστείας.
<milestone n="8" unit="section" />
περὶ δὲ τοῦ
μεντολαδιατ <gap /> ἐκ τῆς γραφῆς ἐξέσται
σαφέστερον κατανοεῖν: ὁμοίως δὲ καὶ περὶ τοῦ πόσα
καὶ πηλίκα συμβάλλεσθαι πέφυκε τοῖς φιλομαθοῦσιν
ὁ τῆς πραγματικῆς ἱστορίας τρόπος.</p></div2>
<div2 type="chapter" n="3" org="uniform" sample="complete">
<milestone n="1" unit="section" />
<p>ἄρξει δὲ τῆς πραγματείας ἡμῖν τῶν μὲν χρόνων
ὀλυμπιὰς ἑκατοστή τε καὶ τετταρακοστή, τῶν δὲ πράξεων παρὰ μὲν τοῖς Ἕλλησιν ὁ προσαγορευθεὶς συμμαχικὸς πόλεμος, ὃν πρῶτον ἐξήνεγκε μετ᾽ Ἀχαιῶν
πρὸς Αἰτωλοὺς Φίλιππος, Δημητρίου μὲν υἱός, πατὴρ
δὲ Περσέως, παρὰ δὲ τοῖς τὴν Ἀσίαν κατοικοῦσιν
ὁ περὶ Κοίλης Συρίας, ὃν Ἀντίοχος καὶ Πτολεμαῖος
ὁ Φιλοπάτωρ ἐπολέμησαν πρὸς ἀλλήλους:
<milestone n="2" unit="section" />
ἐν δὲ
τοῖς κατὰ τὴν Ἰταλίαν καὶ Λιβύην τόποις ὁ συστὰς
Ῥωμαίοις καὶ Καρχηδονίοις, ὃν οἱ πλεῖστοι προσαγορεύουσιν Ἀννιβιακόν. ταῦτα δ᾽ ἔστι συνεχῆ
τοῖς τελευταίοις τῆς παρ᾽ Ἀράτου Σικυωνίου συντάξεως.
<milestone n="3" unit="section" />
ἐν μὲν οὖν τοῖς πρὸ τούτων χρόνοις
ὡσανεὶ σποράδας εἶναι συνέβαινε τὰς τῆς οἰκουμένης πράξεις διὰ τὸ καὶ κατὰ τὰς ἐπιβολάς, ἔτι
δὲ καὶ τὰς συντελείας αὐτῶν ὁμοίως δὲ καὶ κατὰ
τοὺς τόπους διαφέρειν ἕκαστα τῶν πεπραγμένων.
<milestone n="4" unit="section" />
ἀπὸ δὲ τούτων τῶν καιρῶν οἱονεὶ σωματοειδῆ συμβαίνει γίνεσθαι τὴν ἱστορίαν, συμπλέκεσθαί τε τὰς
Ἰταλικὰς καὶ Λιβυκὰς πράξεις ταῖς τε κατὰ τὴν Ἀσίαν
καὶ ταῖς Ἑλληνικαῖς καὶ πρὸς ἓν γίνεσθαι τέλος
τὴν ἀναφορὰν ἁπάντων.
<milestone n="5" unit="section" />
διὸ καὶ τὴν ἀρχὴν τῆς
αὑτῶν πραγματείας ἀπὸ τούτων πεποιήμεθα τῶν
καιρῶν.
<milestone n="6" unit="section" />
τῷ γὰρ προειρημένῳ πολέμῳ κρατήσαντες
Ῥωμαῖοι Καρχηδονίων καὶ νομίσαντες τὸ κυριώτατον καὶ μέγιστον μέρος αὑτοῖς ἠνύσθαι πρὸς τὴν
τῶν ὅλων ἐπιβολήν, οὕτως καὶ τότε πρῶτον ἐθάρσησαν ἐπὶ τὰ λοιπὰ τὰς χεῖρας ἐκτείνειν καὶ περαιοῦσθαι μετὰ δυνάμεως εἴς τε τὴν Ἑλλάδα καὶ τοὺς
κατὰ τὴν Ἀσίαν τόπους.
<milestone n="7" unit="section" />
εἰ μὲν οὖν ἡμῖν ἦν συνήθη καὶ γνώριμα τὰ πολιτεύματα τὰ περὶ τῆς τῶν
ὅλων ἀρχῆς ἀμφισβητήσαντα, ἴσως οὐδὲν ἂν ἡμᾶς
ἔδει περὶ τῶν πρὸ τοῦ γράφειν ἀπὸ ποίας προθέσεως ἢ δυνάμεως ὁρμηθέντες ἐνεχείρησαν τοῖς τοιούτοις καὶ τηλικούτοις ἔργοις.
<milestone n="8" unit="section" />
ἐπεὶ δ᾽ οὔτε τοῦ
Ῥωμαίων οὔτε τοῦ Καρχηδονίων πολιτεύματος πρόχειρός ἐστι τοῖς πολλοῖς τῶν Ἑλλήνων ἡ προγεγενημένη δύναμις οὐδ᾽ αἱ πράξεις αὐτῶν, ἀναγκαῖον
ὑπελάβομεν εἶναι συντάξασθαι ταύτην καὶ τὴν ἑξῆς
βύβλον πρὸ τῆς ἱστορίας,
<milestone n="9" unit="section" />
ἵνα μηδεὶς ἐπιστὰς ἐπ᾽
αὐτὴν τὴν τῶν πραγμάτων ἐξήγησιν τότε διαπορῇ
καὶ ζητῇ ποίοις διαβουλίοις ἢ ποίαις δυνάμεσι καὶ
χορηγίαις χρησάμενοι Ῥωμαῖοι πρὸς ταύτας ὥρμησαν τὰς ἐπιβολάς, δι᾽ ὧν καὶ τῆς γῆς καὶ τῆς θαλάττης τῆς καθ᾽ ἡμᾶς ἐγένοντο πάσης ἐγκρατεῖς,
<milestone n="10" unit="section" />
ἀλλ᾽ ἐκ τούτων τῶν βύβλων καὶ τῆς ἐν ταύταις
προκατασκευῆς δῆλον ᾖ τοῖς ἐντυγχάνουσιν ὅτι καὶ
λίαν εὐλόγοις ἀφορμαῖς χρησάμενοι πρός τε τὴν
ἐπίνοιαν ὥρμησαν καὶ πρὸς τὴν συντέλειαν ἐξ</p></div2><div2 type="chapter" n="4" org="uniform" sample="complete">
<milestone n="1" unit="section" />
<p>ίκοντο τῆς τῶν ὅλων ἀρχῆς καὶ δυναστείας. τὸ
γὰρ τῆς ἡμετέρας πραγματείας ἴδιον καὶ τὸ θαυμάσιον τῶν καθ᾽ ἡμᾶς καιρῶν τοῦτ᾽ ἔστιν ὅτι, καθάπερ ἡ τύχη σχεδὸν ἅπαντα τὰ τῆς οἰκουμένης
πράγματα πρὸς ἓν ἔκλινε μέρος καὶ πάντα νεύειν
ἠνάγκασε πρὸς ἕνα καὶ τὸν αὐτὸν σκοπόν, οὕτως
καὶ δεῖ διὰ τῆς ἱστορίας ὑπὸ μίαν σύνοψιν ἀγαγεῖν
τοῖς ἐντυγχάνουσι τὸν χειρισμὸν τῆς τύχης, ᾧ κέχρηται πρὸς τὴν τῶν ὅλων πραγμάτων συντέλειαν.
<milestone n="2" unit="section" />
καὶ γὰρ τὸ προκαλεσάμενον ἡμᾶς καὶ παρορμῆσαν
πρὸς τὴν ἐπιβολὴν τῆς ἱστορίας μάλιστα τοῦτο
γέγονεν, σὺν δὲ τούτῳ καὶ τὸ μηδένα τῶν καθ᾽ ἡμᾶς
ἐπιβεβλῆσθαι τῇ τῶν καθόλου πραγμάτων συντάξει: πολὺ γὰρ ἂν ἧττον ἔγωγε πρὸς τοῦτο τὸ μέρος
ἐφιλοτιμήθην.
<milestone n="3" unit="section" />
νῦν δ᾽ ὁρῶν τοὺς μὲν κατὰ μέρος
πολέμους καί τινας τῶν ἅμα τούτοις πράξεων καὶ
πλείους πραγματευομένους, τὴν δὲ καθόλου καὶ
συλλήβδην οἰκονομίαν τῶν γεγονότων πότε καὶ
πόθεν ὡρμήθη καὶ πῶς ἔσχε τὴν συντέλειαν, ταύτην οὐδ᾽ ἐπιβαλόμενον οὐδένα βασανίζειν, ὅσον γε
καὶ ἡμᾶς εἰδέναι,
<milestone n="4" unit="section" />
παντελῶς ὑπέλαβον ἀναγκαῖον
εἶναι τὸ μὴ παραλιπεῖν μηδ᾽ ἐᾶσαι παρελθεῖν ἀνεπιστάτως τὸ κάλλιστον ἅμα δ᾽ ὠφελιμώτατον ἐπιτήδευμα τῆς τύχης.
<milestone n="5" unit="section" />
πολλὰ γὰρ αὕτη καινοποιοῦσα
καὶ συνεχῶς ἐναγωνιζομένη τοῖς τῶν ἀνθρώπων
βίοις οὐδέπω τοιόνδ᾽ ἁπλῶς οὔτ᾽ εἰργάσατ᾽ ἔργον
οὔτ᾽ ἠγωνίσατ᾽ ἀγώνισμα, οἷον τὸ καθ᾽ ἡμᾶς.
<milestone n="6" unit="section" />
ὅπερ ἐκ μὲν τῶν κατὰ μέρος γραφόντων τὰς ἱστορίας οὐχ οἷόν τε συνιδεῖν, εἰ μὴ καὶ τὰς ἐπιφανεστάτας πόλεις τις κατὰ μίαν ἑκάστην ἐπελθὼν ἢ
καὶ νὴ Δία γεγραμμένας χωρὶς ἀλλήλων θεασάμενος
εὐθέως ὑπολαμβάνει κατανενοηκέναι καὶ τὸ τῆς
ὅλης οἰκουμένης σχῆμα καὶ τὴν σύμπασαν αὐτῆς
θέσιν καὶ τάξιν: ὅπερ ἐστὶν οὐδαμῶς εἰκός.
<milestone n="7" unit="section" />
καθόλου μὲν γὰρ ἔμοιγε δοκοῦσιν οἱ πεπεισμένοι διὰ
τῆς κατὰ μέρος ἱστορίας μετρίως συνόψεσθαι τὰ
ὅλα παραπλήσιόν τι πάσχειν, ὡς ἂν εἴ τινες ἐμψύχου καὶ καλοῦ σώματος γεγονότος διερριμμένα τὰ
μέρη θεώμενοι νομίζοιεν ἱκανῶς αὐτόπται γίνεσθαι
τῆς ἐνεργείας αὐτοῦ τοῦ ζῴου καὶ καλλονῆς.
<milestone n="8" unit="section" />
εἰ
γάρ τις αὐτίκα μάλα συνθεὶς καὶ τέλειον αὖθις
ἀπεργασάμενος τὸ ζῷον τῷ τ᾽ εἴδει καὶ τῇ τῆς
ψυχῆς εὐπρεπείᾳ κἄπειτα πάλιν ἐπιδεικνύοι τοῖς
αὐτοῖς ἐκείνοις, ταχέως ἂν οἶμαι πάντας αὐτοὺς ὁμολογήσειν διότι καὶ λίαν πολύ τι τῆς ἀληθείας ἀπελείποντο πρόσθεν καὶ παραπλήσιοι τοῖς ὀνειρώττουσιν ἦσαν.
<milestone n="9" unit="section" />
ἔννοιαν μὲν γὰρ λαβεῖν ἀπὸ μέρους
τῶν ὅλων δυνατόν, ἐπιστήμην δὲ καὶ γνώμην ἀτρεκῆ σχεῖν ἀδύνατον.
<milestone n="10" unit="section" />
διὸ παντελῶς βραχύ τι νομιστέον συμβάλλεσθαι τὴν κατὰ μέρος ἱστορίαν πρὸς
τὴν τῶν ὅλων ἐμπειρίαν καὶ πίστιν.
<milestone n="11" unit="section" />
ἐκ μέντοι γε
τῆς ἁπάντων πρὸς ἄλληλα συμπλοκῆς καὶ παραθέσεως, ἔτι δ᾽ ὁμοιότητος καὶ διαφορᾶς, μόνως ἄν
τις ἐφίκοιτο καὶ δυνηθείη κατοπτεύσας ἅμα καὶ
τὸ χρήσιμον καὶ τὸ τερπνὸν ἐκ τῆς ἱστορίας ἀναλαβεῖν.</p></div2>
<div2 type="chapter" n="5" org="uniform" sample="complete">
<milestone n="1" unit="section" />
<p>Ὑποθησόμεθα δὲ ταύτης ἀρχὴν τῆς βύβλου τὴν
πρώτην διάβασιν ἐξ Ἰταλίας Ῥωμαίων. αὕτη δ᾽
ἔστιν συνεχὴς μὲν τοῖς ἀφ᾽ ὧν Τίμαιος ἀπέλιπεν,
πίπτει δὲ κατὰ τὴν ἐνάτην καὶ εἰκοστὴν πρὸς ταῖς
ἑκατὸν ὀλυμπιάδα.
<milestone n="2" unit="section" />
διὸ καὶ ῥητέον ἂν εἴη πῶς καὶ
πότε συστησάμενοι τὰ κατὰ τὴν Ἰταλίαν καὶ τίσιν
ἀφορμαῖς μετὰ ταῦτα χρησάμενοι διαβαίνειν ὥρμησαν εἰς Σικελίαν: ταύτῃ γὰρ τῇ γῇ πρῶτον ἐπέβησαν τῶν ἐκτὸς τόπων τῆς Ἰταλίας.
<milestone n="3" unit="section" />
καὶ ῥητέον
αὐτὴν τὴν τῆς διαβάσεως αἰτίαν ψιλῶς, ἵνα μὴ τῆς
αἰτίας αἰτίαν ἐπιζητούσης ἀνυπόστατος ἡ τῆς ὅλης
ὑποθέσεως ἀρχὴ γένηται καὶ θεωρία.
<milestone n="4" unit="section" />
ληπτέον δὲ
καὶ τοῖς καιροῖς ὁμολογουμένην καὶ γνωριζομένην
ἀρχὴν παρ᾽ ἅπασι καὶ τοῖς πράγμασι δυναμένην
αὐτὴν ἐξ αὑτῆς θεωρεῖσθαι, κἂν δέῃ τοῖς χρόνοις
βραχὺ προσαναδραμόντας κεφαλαιώδη τῶν μεταξὺ
πράξεων ποιήσασθαι τὴν ἀνάμνησιν.
<milestone n="5" unit="section" />
τῆς γὰρ ἀρχῆς ἀγνοουμένης ἢ καὶ νὴ Δί᾽ ἀμφισβητουμένης
οὐδὲ τῶν ἑξῆς οὐδὲν οἷόν τε παραδοχῆς ἀξιωθῆναι
καὶ πίστεως: ὅταν δ᾽ ἡ περὶ ταύτης ὁμολογουμένη
παρασκευασθῇ δόξα, τότ᾽ ἤδη καὶ πᾶς ὁ συνεχὴς
λόγος ἀποδοχῆς τυγχάνει παρὰ τοῖς ἀκούουσιν.</p></div2>
<div2 type="chapter" n="6" org="uniform" sample="complete">
<milestone n="1" unit="section" />
<p>ἔτος μὲν οὖν ἐνειστήκει μετὰ μὲν τὴν ἐν Αἰγὸς ποταμοῖς ναυμαχίαν ἐννεακαιδέκατον, πρὸ δὲ
τῆς ἐν Λεύκτροις μάχης ἑκκαιδέκατον,
<milestone n="2" unit="section" />
ἐν ᾧ Λακεδαιμόνιοι μὲν τὴν ἐπ᾽ Ἀνταλκίδου λεγομένην
εἰρήνην πρὸς βασιλέα τῶν Περσῶν ἐκύρωσαν καὶ
πρεσβύτερος Διονύσιος τῇ περὶ τὸν Ἐλλέπορον
ποταμὸν μάχῃ νενικηκὼς τοὺς κατὰ τὴν Ἰταλίαν
Ἕλληνας ἐπολιόρκει Ῥήγιον, Γαλάται δὲ κατὰ κράτος ἑλόντες αὐτὴν τὴν Ῥώμην κατεῖχον πλὴν τοῦ
Καπετωλίου.
<milestone n="3" unit="section" />
πρὸς οὓς ποιησάμενοι Ῥωμαῖοι σπονδὰς καὶ διαλύσεις εὐδοκουμένας Γαλάταις καὶ γενόμενοι πάλιν ἀνελπίστως τῆς πατρίδος ἐγκρατεῖς
καὶ λαβόντες οἷον ἀρχὴν τῆς συναυξήσεως ἐπολέμουν ἐν τοῖς ἑξῆς χρόνοις πρὸς τοὺς ἀστυγείτονας.
<milestone n="4" unit="section" />
γενόμενοι δ᾽ ἐγκρατεῖς ἁπάντων τῶν Λατίνων διά
τε τὴν ἀνδρείαν καὶ τὴν ἐν ταῖς μάχαις ἐπιτυχίαν
μετὰ ταῦτ᾽ ἐπολέμουν Τυρρηνοῖς, ἔπειτα Κελτοῖς,
ἑξῆς δὲ Σαυνίταις τοῖς πρός τε τὰς ἀνατολὰς καὶ
τὰς ἄρκτους συντερμονοῦσι τῇ τῶν Λατίνων χώρᾳ.
<milestone n="5" unit="section" />
μετὰ δέ τινα χρόνον Ταραντίνων διὰ τὴν εἰς τοὺς
πρεσβευτὰς Ῥωμαίων ἀσέλγειαν καὶ τὸν διὰ ταῦτα
φόβον ἐπισπασαμένων Πύρρον, τῷ πρότερον ἔτει τῆς
τῶν Γαλατῶν ἐφόδου τῶν τε περὶ Δελφοὺς φθαρέντων καὶ περαιωθέντων εἰς τὴν Ἀσίαν,
<milestone n="6" unit="section" />
Ῥωμαῖοι
Τυρρηνοὺς μὲν καὶ Σαυνίτας ὑφ᾽ αὑτοὺς πεποιημένοι, τοὺς δὲ κατὰ τὴν Ἰταλίαν Κελτοὺς πολλαῖς
μάχαις ἤδη νενικηκότες, τότε πρῶτον ἐπὶ τὰ λοιπὰ
μέρη τῆς Ἰταλίας ὥρμησαν, οὐχ ὡς ὑπὲρ ὀθνείων,
ἐπὶ δὲ τὸ πλεῖον ὡς ὑπὲρ ἰδίων ἤδη καὶ καθηκόντων σφίσι πολεμήσοντες, ἀθληταὶ γεγονότες ἀληθινοὶ
τῶν κατὰ τὸν πόλεμον ἔργων ἐκ τῶν πρὸς τοὺς
Σαυνίτας καὶ Κελτοὺς ἀγώνων.
<milestone n="7" unit="section" />
ὑποστάντες δὲ
γενναίως τὸν πόλεμον τοῦτον καὶ τὸ τελευταῖον
τάς τε δυνάμεις καὶ Πύρρον ἐκβαλόντες ἐκ τῆς
Ἰταλίας αὖθις ἐπολέμουν καὶ κατεστρέφοντο τοὺς
κοινωνήσαντας Πύρρῳ τῶν πραγμάτων.
<milestone n="8" unit="section" />
γενόμενοι
δὲ παραδόξως ἁπάντων ἐγκρατεῖς καὶ ποιησάμενοι
τοὺς τὴν Ἰταλίαν οἰκοῦντας ὑφ᾽ αὑτοὺς πλὴν Κελτῶν
μετὰ ταῦτα πολιορκεῖν ἐνεχείρησαν τοὺς τότε κατέχοντας τὸ Ῥήγιον Ῥωμαίους.</p></div2>
<div2 type="chapter" n="7" org="uniform" sample="complete">
<milestone n="1" unit="section" />
<p>ἴδιον γάρ τι συνέβη καὶ παραπλήσιον ἑκατέραις
ταῖς περὶ τὸν πορθμὸν ἐκτισμέναις πόλεσιν: εἰσὶ δ᾽
αὗται Μεσσήνη καὶ Ῥήγιον.
<milestone n="2" unit="section" />
Μεσσήνην μὲν γὰρ
οὐ πολλοῖς ἀνώτερον χρόνοις τῶν νῦν λεγομένων
καιρῶν Καμπανοὶ παρ᾽ Ἀγαθοκλεῖ μισθοφοροῦντες
καὶ πάλαι περὶ τὸ κάλλος καὶ τὴν λοιπὴν εὐδαιμονίαν τῆς πόλεως ὀφθαλμιῶντες ἅμα τῷ λαβεῖν
καιρὸν εὐθὺς ἐπεχείρησαν παρασπονδεῖν:
<milestone n="3" unit="section" />
παρεισελθόντες δ᾽ ὡς φίλιοι καὶ κατασχόντες τὴν πόλιν οὓς μὲν ἐξέβαλον τῶν πολιτῶν, οὓς δ᾽ ἀπέσφαξαν.
<milestone n="4" unit="section" />
πράξαντες δὲ ταῦτα τὰς μὲν γυναῖκας
καὶ τὰ τέκνα τῶν ἠκληρηκότων, ὥς ποθ᾽ ἡ τύχη
διένειμεν παρ᾽ αὐτὸν τὸν τῆς παρανομίας καιρὸν
ἑκάστοις, οὕτως ἔσχον: τοὺς δὲ λοιποὺς βίους καὶ
τὴν χώραν μετὰ ταῦτα διελόμενοι κατεῖχον.
<milestone n="5" unit="section" />
ταχὺ
δὲ καὶ ῥᾳδίως καλῆς χώρας καὶ πόλεως ἐγκρατεῖς
γενόμενοι παρὰ πόδας εὗρον μιμητὰς τῆς πράξεως.
Ῥηγῖνοι γάρ,
<milestone n="6" unit="section" />
καθ᾽ ὃν καιρὸν Πύρρος εἰς Ἰταλίαν
ἐπεραιοῦτο, καταπλαγεῖς γενόμενοι τὴν ἔφοδον αὐτοῦ, δεδιότες δὲ καὶ Καρχηδονίους θαλαττοκρατοῦντας ἐπεσπάσαντο φυλακὴν ἅμα καὶ βοήθειαν
παρὰ Ῥωμαίων.
<milestone n="7" unit="section" />
οἱ δ᾽ εἰσελθόντες χρόνον μέν τινα
διετήρουν τὴν πόλιν καὶ τὴν ἑαυτῶν πίστιν, ὄντες
τετρακισχίλιοι τὸν ἀριθμόν, ὧν ἡγεῖτο Δέκιος Καμπανός:
<milestone n="8" unit="section" />
τέλος δὲ ζηλώσαντες τοὺς Μαμερτίνους, ἅμα
δὲ καὶ συνεργοὺς λαβόντες αὐτοὺς παρεσπόνδησαν
τοὺς Ῥηγίνους, ἐκπαθεῖς ὄντες ἐπί τε τῇ τῆς πόλεως
εὐκαιρίᾳ καὶ τῇ τῶν Ῥηγίνων περὶ τοὺς ἰδίους
βίους εὐδαιμονίᾳ: καὶ τοὺς μὲν ἐκβαλόντες, τοὺς
δ᾽ ἀποσφάξαντες τῶν πολιτῶν τὸν αὐτὸν τρόπον
τοῖς Καμπανοῖς κατέσχον τὴν πόλιν.
<milestone n="9" unit="section" />
οἱ δὲ Ῥωμαῖοι
βαρέως μὲν ἔφερον τὸ γεγονός: οὐ μὴν εἶχόν γε
ποιεῖν οὐδὲν διὰ τὸ συνέχεσθαι τοῖς προειρημένοις
πολέμοις.
<milestone n="10" unit="section" />
ἐπεὶ δ᾽ ἀπὸ τούτων ἐγένοντο, συγκλείσαντες αὐτοὺς ἐπολιόρκουν τὸ Ῥήγιον, καθάπερ
ἐπάνω προεῖπον.
<milestone n="11" unit="section" />
κρατήσαντες δὲ τοὺς μὲν πλείστους
ἐν αὐτῇ τῇ καταλήψει διέφθειραν, ἐκθύμως ἀμυνομένους διὰ τὸ προορᾶσθαι τὸ μέλλον, ζωγρίᾳ δ᾽
ἐκυρίευσαν πλειόνων ἢ τριακοσίων.
<milestone n="12" unit="section" />
ὧν ἀναπεμφθέντων εἰς τὴν Ῥώμην, οἱ στρατηγοὶ προαγαγόντες
εἰς τὴν ἀγορὰν καὶ μαστιγώσαντες ἅπαντας κατὰ
τὸ παρ᾽ αὐτοῖς ἔθος ἐπελέκισαν, βουλόμενοι διὰ
τῆς εἰς ἐκείνους τιμωρίας, καθ᾽ ὅσον οἷοί τ᾽ ἦσαν,
διορθοῦσθαι παρὰ τοῖς συμμάχοις τὴν αὑτῶν πίστιν.
<milestone n="13" unit="section" />
τὴν δὲ χώραν καὶ τὴν πόλιν παραχρῆμα τοῖς Ῥηγίνοις ἀπέδοσαν.</p></div2>
<div2 type="chapter" n="8" org="uniform" sample="complete">
<milestone n="1" unit="section" />
<p>οἱ δὲ Μαμερτῖνοι — τοῦτο γὰρ τοὔνομα κυριεύσαντες οἱ Καμπανοὶ τῆς Μεσσήνης προσηγόρευσαν
σφᾶς αὐτούς — ἕως μὲν συνεχρῶντο τῇ τῶν Ῥωμαίων συμμαχίᾳ τῶν τὸ Ῥήγιον κατασχόντων, οὐ
μόνον τῆς ἑαυτῶν πόλεως καὶ χώρας ἀσφαλῶς κατεκράτουν, ἀλλὰ καὶ περὶ τῆς συνορούσης οὐχ ὡς
ἔτυχε παρηνώχλουν τοῖς τε Καρχηδονίοις καὶ τοῖς
Συρακοσίοις καὶ πολλὰ μέρη τῆς Σικελίας ἐφορολόγουν.
<milestone n="2" unit="section" />
ἐπεὶ δ᾽ ἐστερήθησαν τῆς προειρημένης
ἐπικουρίας, συγκλεισθέντων τῶν τὸ Ῥήγιον κατεχόντων εἰς τὴν πολιορκίαν, παρὰ πόδας ὑπὸ τῶν
Συρακοσίων αὐτοὶ πάλιν συνεδιώχθησαν εἰς τὴν
πόλιν διά τινας τοιαύτας αἰτίας.
<milestone n="3" unit="section" />
χρόνοις οὐ πολλοῖς
πρότερον αἱ δυνάμεις τῶν Συρακοσίων διενεχθεῖσαι
πρὸς τοὺς ἐν τῇ πόλει καὶ διατρίβουσαι περὶ τὴν
Μεργάνην κατέστησαν ἐξ αὑτῶν ἄρχοντας, Ἀρτεμίδωρόν τε καὶ τὸν μετὰ ταῦτα βασιλεύσαντα τῶν
Συρακοσίων Ἱέρωνα, νέον μὲν ὄντα κομιδῇ, πρὸς
δέ τι γένος εὐφυῆ βασιλικῆς καὶ πραγματικῆς οἰκονομίας.
<milestone n="4" unit="section" />
ὁ δὲ παραλαβὼν τὴν ἀρχὴν καὶ παρεισελθὼν
εἰς τὴν πόλιν διά τινων οἰκείων καὶ κύριος γενόμενος τῶν ἀντιπολιτευομένων οὕτως ἐχρήσατο πρᾴως
καὶ μεγαλοψύχως τοῖς πράγμασιν, ὥστε τοὺς Συρακοσίους, καίπερ οὐδαμῶς εὐδοκουμένους ἐπὶ ταῖς
τῶν στρατιωτῶν ἀρχαιρεσίαις, τότε πάντας ὁμοθυμαδὸν εὐδοκῆσαι στρατηγὸν αὑτῶν ὑπάρχειν
Ἱέρωνα.
<milestone n="5" unit="section" />
ὃς ἐκ τῶν πρώτων ἐπινοημάτων εὐθέως
δῆλος ἦν τοῖς ὀρθῶς σκοπουμένοις μειζόνων ὀρεγό</p></div2><div2 type="chapter" n="9" org="uniform" sample="complete">
<milestone n="1" unit="section" />
<p>μενος ἐλπίδων ἢ κατὰ τὴν στρατηγίαν. θεωρῶν
γὰρ τοὺς Συρακοσίους, ἐπειδὰν ἐκπέμψωσι τὰς δυνάμεις καὶ τοὺς ἄρχοντας μετὰ τῶν δυνάμεων, αὐτοὺς
ἐν αὑτοῖς στασιάζοντας καὶ καινοτομοῦντας αἰεί τι,
<milestone n="2" unit="section" />
τὸν δὲ Λεπτίνην εἰδὼς καὶ τῇ προστασίᾳ καὶ τῇ
πίστει πολὺ διαφέροντα τῶν ἄλλων πολιτῶν, εὐδοκιμοῦντα δὲ καὶ παρὰ τῷ πλήθει διαφερόντως, συνάπτεται κηδείαν πρὸς αὐτόν, βουλόμενος οἷον ἐφεδρείαν ἀπολιπεῖν ἐν τῇ πόλει τοῦτον, ὅτ᾽ αὐτὸν ἐξιέναι
δέοι μετὰ τῶν δυνάμεων ἐπὶ τὰς πράξεις.
<milestone n="3" unit="section" />
γήμας
δὲ τὴν θυγατέρα τοῦ προειρημένου καὶ συνθεωρῶν
τοὺς ἀρχαίους μισθοφόρους καχέκτας ὄντας καὶ
κινητικοὺς ἐξάγει στρατείαν ὡς ἐπὶ τοὺς βαρβάρους
τοὺς τὴν Μεσσήνην κατασχόντας.
<milestone n="4" unit="section" />
ἀντιστρατοπεδεύσας
δὲ περὶ Κεντόριπα καὶ παραταξάμενος περὶ τὸν
Κυαμόσωρον ποταμὸν τοὺς μὲν πολιτικοὺς ἱππεῖς
καὶ πεζοὺς αὐτὸς ἐν ἀποστήματι συνεῖχεν, ὡς κατ᾽
ἄλλον τόπον τοῖς πολεμίοις συμμίξων, τοὺς δὲ ξένους
προβαλόμενος εἴασε πάντας ὑπὸ τῶν βαρβάρων διαφθαρῆναι:
<milestone n="5" unit="section" />
κατὰ δὲ τὸν τῆς ἐκείνων τροπῆς καιρὸν
ἀσφαλῶς αὐτὸς ἀπεχώρησεν μετὰ τῶν πολιτῶν εἰς
τὰς Συρακούσας.
<milestone n="6" unit="section" />
συντελεσάμενος δὲ τὸ προκείμενον πραγματικῶς καὶ παρῃρηκὼς πᾶν τὸ κινητικὸν
καὶ στασιῶδες τῆς δυνάμεως, ξενολογήσας δι᾽ αὑτοῦ πλῆθος ἱκανὸν μισθοφόρων, ἀσφαλῶς ἤδη τὰ
κατὰ τὴν ἀρχὴν διεξῆγεν.
<milestone n="7" unit="section" />
θεωρῶν δὲ τοὺς βαρβάρους ἐκ τοῦ προτερήματος θρασέως καὶ προπετῶς
ἀναστρεφομένους, καθοπλίσας καὶ γυμνάσας ἐνεργῶς τὰς πολιτικὰς δυνάμεις ἐξῆγεν καὶ συμβάλλει
τοῖς πολεμίοις ἐν τῷ Μυλαίῳ πεδίῳ περὶ τὸν Λογγανὸν καλούμενον ποταμόν.
<milestone n="8" unit="section" />
τροπὴν δὲ ποιήσας
αὐτῶν ἰσχυρὰν καὶ τῶν ἡγεμόνων ἐγκρατὴς γενόμενος ζωγρίᾳ τὴν μὲν τῶν βαρβάρων κατέπαυσε
τόλμαν, αὐτὸς δὲ παραγενόμενος εἰς τὰς Συρακούσας
βασιλεὺς ὑπὸ πάντων προσηγορεύθη τῶν συμμάχων.</p></div2>
<div2 type="chapter" n="10" org="uniform" sample="complete">
<milestone n="1" unit="section" />
<p>οἱ δὲ Μαμερτῖνοι πρότερον μὲν ἐστερημένοι
τῆς ἐπικουρίας τῆς ἐκ τοῦ Ῥηγίου, καθάπερ ἀνώτερον εἶπον, τότε δὲ τοῖς ἰδίοις πράγμασιν ἐπταικότες ὁλοσχερῶς διὰ τὰς νῦν ῥηθείσας αἰτίας, οἱ
μὲν ἐπὶ Καρχηδονίους κατέφευγον καὶ τούτοις ἐνεχείριζον σφᾶς αὐτοὺς καὶ τὴν ἄκραν,
<milestone n="2" unit="section" />
οἱ δὲ πρὸς
Ῥωμαίους ἐπρέσβευον, παραδιδόντες τὴν πόλιν καὶ
δεόμενοι βοηθήσειν σφίσιν αὐτοῖς ὁμοφύλοις ὑπάρχουσιν.
<milestone n="3" unit="section" />
Ῥωμαῖοι δὲ πολὺν μὲν χρόνον ἠπόρησαν
διὰ τὸ δοκεῖν ἐξόφθαλμον εἶναι τὴν ἀλογίαν τῆς
βοηθείας.
<milestone n="4" unit="section" />
τὸ γὰρ μικρῷ πρότερον τοὺς ἰδίους πολίτας μετὰ τῆς μεγίστης ἀνῃρηκότας τιμωρίας, ὅτι
Ῥηγίνους παρεσπόνδησαν, παραχρῆμα Μαμερτίνοις
βοηθεῖν ζητεῖν τοῖς τὰ παραπλήσια πεποιηκόσιν οὐ
μόνον εἰς τὴν Μεσσηνίων, ἀλλὰ καὶ τὴν Ῥηγίνων
πόλιν, δυσαπολόγητον εἶχε τὴν ἁμαρτίαν.
<milestone n="5" unit="section" />
οὐ μὴν
ἀγνοοῦντές γε τούτων οὐδέν, θεωροῦντες δὲ τοὺς
Καρχηδονίους οὐ μόνον τὰ κατὰ τὴν Λιβύην, ἀλλὰ
καὶ τῆς Ἰβηρίας ὑπήκοα πολλὰ μέρη πεποιημένους,
ἔτι δὲ τῶν νήσων ἁπασῶν ἐγκρατεῖς ὑπάρχοντας
τῶν κατὰ τὸ Σαρδόνιον καὶ Τυρρηνικὸν πέλαγος,
ἠγωνίων, εἰ Σικελίας ἔτι κυριεύσαιεν,
<milestone n="6" unit="section" />

μὴ λίαν βαρεῖς καὶ φοβεροὶ γείτονες αὐτοῖς ὑπάρχοιεν, κύκλῳ
σφᾶς περιέχοντες καὶ πᾶσι τοῖς τῆς Ἰταλίας μέρεσιν
ἐπικείμενοι.
<milestone n="7" unit="section" />
διότι δὲ ταχέως ὑφ᾽ αὑτοὺς ποιήσονται τὴν Σικελίαν, μὴ τυχόντων ἐπικουρίας τῶν
Μαμερτίνων, προφανὲς ἦν.
<milestone n="8" unit="section" />
κρατήσαντες γὰρ ἐγχειριζομένης αὐτοῖς τῆς Μεσσήνης ἔμελλον ἐν ὀλίγῳ
χρόνῳ τὰς Συρακούσας ἐπανελέσθαι διὰ τὸ πάσης
σχεδὸν δεσπόζειν τῆς ἄλλης Σικελίας.
<milestone n="9" unit="section" />
ὃ προορώμενοι
Ῥωμαῖοι καὶ νομίζοντες ἀναγκαῖον εἶναι σφίσι τὸ μὴ
προέσθαι τὴν Μεσσήνην μηδ᾽ ἐᾶσαι Καρχηδονίους
οἱονεὶ γεφυρῶσαι τὴν εἰς Ἰταλίαν αὑτοῖς διάβασιν,</p></div2>
<div2 type="chapter" n="11" org="uniform" sample="complete">
<milestone n="1" unit="section" />
<p>πολὺν μὲν χρόνον ἐβουλεύσαντο, καὶ τὸ μὲν συνέδριον οὐδ᾽ εἰς τέλος ἐκύρωσε τὴν γνώμην διὰ τὰς
ἄρτι ῥηθείσας αἰτίας. ἐδόκει γὰρ τὰ περὶ τὴν ἀλογίαν τῆς τοῖς Μαμερτίνοις ἐπικουρίας ἰσορροπεῖν
τοῖς ἐκ τῆς βοηθείας συμφέρουσιν.
<milestone n="2" unit="section" />
οἱ δὲ πολλοὶ
τετρυμένοι μὲν ὑπὸ τῶν προγεγονότων πολέμων
καὶ προσδεόμενοι παντοδαπῆς ἐπανορθώσεως, ἅμα
δὲ τοῖς ἄρτι ῥηθεῖσι περὶ τοῦ κοινῇ συμφέρειν τὸν
πόλεμον καὶ κατ᾽ ἰδίαν ἑκάστοις ὠφελείας προδήλους καὶ μεγάλας ὑποδεικνυόντων τῶν στρατηγῶν,
ἔκριναν βοηθεῖν.
<milestone n="3" unit="section" />
κυρωθέντος δὲ τοῦ δόγματος ὑπὸ
τοῦ δήμου, προχειρισάμενοι τὸν ἕτερον τῶν ὑπάτων
στρατηγὸν Ἄππιον Κλαύδιον ἐξαπέστειλαν, κελεύσαντες βοηθεῖν καὶ διαβαίνειν εἰς Μεσσήνην.
<milestone n="4" unit="section" />
οἱ
δὲ Μαμερτῖνοι τὸν μὲν τῶν Καρχηδονίων στρατηγὸν ἤδη κατέχοντα τὴν ἄκραν ἐξέβαλον, τὰ μὲν
καταπληξάμενοι, τὰ δὲ παραλογισάμενοι: τὸν δ᾽
Ἄππιον ἐπεσπῶντο καὶ τούτῳ τὴν πόλιν ἐνεχείριζον.
<milestone n="5" unit="section" />
Καρχηδόνιοι δὲ τὸν μὲν στρατηγὸν αὐτῶν
ἀνεσταύρωσαν, νομίσαντες αὐτὸν ἀβούλως, ἅμα δ᾽
ἀνάνδρως προέσθαι τὴν ἀκρόπολιν:
<milestone n="6" unit="section" />
αὐτοὶ δὲ τῇ
μὲν ναυτικῇ δυνάμει περὶ Πελωριάδα στρατοπεδεύσαντες, τῷ δὲ πεζῷ στρατεύματι περὶ τὰς Σύνεις
καλουμένας ἐνεργῶς προσέκειντο τῇ Μεσσήνῃ.
<milestone n="7" unit="section" />
κατὰ
δὲ τὸν καιρὸν τοῦτον Ἱέρων νομίσας εὐφυῶς ἔχειν
τὰ παρόντα πρὸς τὸ τοὺς βαρβάρους τοὺς τὴν Μεσσήνην κατέχοντας ὁλοσχερῶς ἐκβαλεῖν ἐκ τῆς Σικελίας, τίθεται πρὸς τοὺς Καρχηδονίους συνθήκας.
<milestone n="8" unit="section" />
καὶ μετὰ ταῦτ᾽ ἀναζεύξας ἐκ τῶν Συρακουσῶν
ἐποιεῖτο τὴν πορείαν ἐπὶ τὴν προειρημένην πόλιν:
καταστρατοπεδεύσας δ᾽ ἐκ θατέρου μέρους περὶ τὸ
Χαλκιδικὸν ὄρος καλούμενον ἀπέκλεισε καὶ ταύτης
τῆς ἐξόδου τοὺς ἐν τῇ πόλει.
<milestone n="9" unit="section" />
ὁ δὲ στρατηγὸς τῶν
Ῥωμαίων Ἄππιος νυκτὸς καὶ παραβόλως περαιωθεὶς
τὸν πορθμὸν ἧκεν εἰς τὴν Μεσσήνην.
<milestone n="10" unit="section" />
ὁρῶν δὲ
πανταχόθεν ἐνεργῶς προσηρεικότας τοὺς πολεμίους
καὶ συλλογισάμενος ἅμα μὲν αἰσχράν, ἅμα δ᾽ ἐπισφαλῆ γίνεσθαι τὴν πολιορκίαν αὑτῷ, τῆς τε γῆς
τῶν πολεμίων ἐπικρατούντων καὶ τῆς θαλάττης,
<milestone n="11" unit="section" />
τὸ
μὲν πρῶτον διεπρεσβεύετο πρὸς ἀμφοτέρους, βουλόμενος ἐξελέσθαι τοῦ πολέμου τοὺς Μαμερτίνους:
οὐδενὸς δὲ προσέχοντος αὐτῷ,
<milestone n="12" unit="section" />
τέλος ἐπαναγκαζόμενος ἔκρινε διακινδυνεύειν καὶ πρῶτον ἐγχειρεῖν τοῖς
Συρακοσίοις.
<milestone n="13" unit="section" />
ἐξαγαγὼν δὲ τὴν δύναμιν παρέταξε
πρὸς μάχην, ἑτοίμως εἰς τὸν ἀγῶνα συγκαταβάντος
αὐτῷ καὶ τοῦ τῶν Συρακοσίων βασιλέως:
<milestone n="14" unit="section" />
ἐπὶ πολὺν
δὲ χρόνον διαγωνισάμενος ἐπεκράτησεν τῶν πολεμίων καὶ κατεδίωξε τοὺς ὑπεναντίους ἕως εἰς τὸν
χάρακα πάντας.
<milestone n="15" unit="section" />
Ἄππιος μὲν οὖν σκυλεύσας τοὺς
νεκροὺς ἐπανῆλθεν πάλιν εἰς τὴν Μεσσήνην. ὁ δ᾽
Ἱέρων ὀττευσάμενός τι περὶ τῶν ὅλων πραγμάτων,
ἐπιγενομένης τῆς νυκτὸς ἀνεχώρησε κατὰ σπουδὴν</p></div2>
<div2 type="chapter" n="12" org="uniform" sample="complete">
<milestone n="1" unit="section" />
<p>εἰς τὰς Συρακούσας. τῇ δὲ κατὰ πόδας ἡμέρᾳ
γνοὺς Ἄππιος τὴν ἀπόλυσιν τῶν προειρημένων καὶ
γενόμενος εὐθαρσὴς ἔκρινε μὴ μέλλειν, ἀλλ᾽ ἐγχειρεῖν τοῖς Καρχηδονίοις.
<milestone n="2" unit="section" />
παραγγείλας οὖν τοῖς στρατιώταις ἐν ὥρᾳ γίνεσθαι τὴν θεραπείαν, ἅμα τῷ
φωτὶ τὴν ἔξοδον ἐποιεῖτο.
<milestone n="3" unit="section" />
συμβαλὼν δὲ τοῖς ὑπεναντίοις πολλοὺς μὲν αὐτῶν ἀπέκτεινε, τοὺς δὲ λοιποὺς ἠνάγκασε φυγεῖν προτροπάδην εἰς τὰς παρακειμένας πόλεις.
<milestone n="4" unit="section" />
χρησάμενος δὲ τοῖς εὐτυχήμασι
τούτοις καὶ λύσας τὴν πολιορκίαν, λοιπὸν ἐπιπορευόμενος ἀδεῶς ἐπόρθει τήν τε τῶν Συρακοσίων
καὶ τὴν τῶν συμμαχούντων αὐτοῖς χώραν, οὐδενὸς
ἀντιποιουμένου τῶν ὑπαίθρων: τὸ δὲ τελευταῖον
προσκαθίσας αὐτὰς ἐπεβάλετο πολιορκεῖν τὰς Συρακούσας.
<milestone n="5" unit="section" /></p>
<p>ἡ μὲν οὖν πρώτη Ῥωμαίων ἐκ τῆς Ἰταλίας
διάβασις μετὰ δυνάμεως ἥδε καὶ διὰ ταῦτα καὶ κατὰ
τούτους ἐγένετο τοὺς καιρούς,
<milestone n="6" unit="section" />
ἣν οἰκειοτάτην κρίναντες ἀρχὴν εἶναι τῆς ὅλης προθέσεως, ἀπὸ ταύτης
ἐποιησάμεθα τὴν ἐπίστασιν, ἀναδραμόντες ἔτι τοῖς
χρόνοις τοῦ μηδὲν ἀπόρημα καταλιπεῖν ὑπὲρ τῶν
κατὰ τὰς αἰτίας ἀποδείξεων.
<milestone n="7" unit="section" />
τῷ γὰρ πῶς καὶ πότε
πταίσαντες αὐτῇ τῇ πατρίδι Ῥωμαῖοι τῆς ἐπὶ τὸ
βέλτιον ἤρξαντο προκοπῆς καὶ πότε πάλιν καὶ πῶς
κρατήσαντες τῶν κατὰ τὴν Ἰταλίαν τοῖς ἐκτὸς ἐπιχειρεῖν ἐπεβάλοντο πράγμασιν, ἀναγκαῖον ὑπελάβομεν εἶναι παρακολουθῆσαι τοῖς μέλλουσι καὶ τὸ
κεφάλαιον αὐτῶν τῆς νῦν ὑπεροχῆς δεόντως συνόψεσθαι.
<milestone n="8" unit="section" />
διόπερ οὐ χρὴ θαυμάζειν οὐδ᾽ ἐν τοῖς
ἑξῆς, ἐάν που προσανατρέχωμεν τοῖς χρόνοις περὶ
τῶν ἐπιφανεστάτων πολιτευμάτων.
<milestone n="9" unit="section" />
τοῦτο γὰρ ποιήσομεν χάριν τοῦ λαμβάνειν ἀρχὰς τοιαύτας, ἐξ ὧν
ἔσται σαφῶς κατανοεῖν ἐκ τίνων ἕκαστοι καὶ πότε
καὶ πῶς ὁρμηθέντες εἰς ταύτας παρεγένοντο τὰς
διαθέσεις, ἐν αἷς ὑπάρχουσι νῦν. ὃ δὴ καὶ περὶ
Ῥωμαίων ἄρτι πεποιήκαμεν.</p></div2>
<div2 type="chapter" n="13" org="uniform" sample="complete">
<milestone n="1" unit="section" />
<p>ἀφεμένους δὲ τούτων λέγειν ὥρα περὶ τῶν
προκειμένων, ἐπὶ βραχὺ καὶ κεφαλαιωδῶς προεκθεμένους τὰς ἐν τῇ προκατασκευῇ πράξεις.
<milestone n="2" unit="section" />
ὧν εἰσι
πρῶται κατὰ τὴν τάξιν αἱ γενόμεναι Ῥωμαίοις καὶ
Καρχηδονίοις ἐν τῷ περὶ Σικελίας πολέμῳ.
<milestone n="3" unit="section" />
ταύταις συνεχὴς ὁ Λιβυκὸς πόλεμος: ᾧ συνάπτει τὰ
κατ᾽ Ἰβηρίαν Ἀμίλκᾳ, μετὰ δὲ τοῦτον Ἀσδρούβᾳ
πραχθέντα καὶ Καρχηδονίοις.
<milestone n="4" unit="section" />
οἷς ἐγένετο κατὰ τὸν
αὐτὸν καιρὸν ἡ πρώτη Ῥωμαίων διάβασις εἰς τὴν
Ἰλλυρίδα καὶ ταῦτα τὰ μέρη τῆς Εὐρώπης, ἐπὶ δὲ
τοῖς προειρημένοις οἱ πρὸς τοὺς ἐν Ἰταλίᾳ Κελτοὺς
ἀγῶνες.
<milestone n="5" unit="section" />
τούτοις δὲ κατὰ τὸν αὐτὸν καιρὸν παρὰ
τοῖς Ἕλλησιν ὁ Κλεομενικὸς καλούμενος ἐνηργεῖτο
πόλεμος, εἰς ὃν καὶ τὴν καταστροφὴν ἐποιησάμεθα
τῆς ὅλης κατασκευῆς καὶ τῆς δευτέρας βύβλου.
<milestone n="6" unit="section" /></p>
<p>τὸ μὲν οὖν ἐξαριθμεῖσθαι τὰ κατὰ μέρος ὑπὲρ
τῶν προειρημένων πράξεων οὐδὲν οὔθ᾽ ἡμῖν ἀναγκαῖον οὔτε τοῖς ἀκούουσι χρήσιμον.
<milestone n="7" unit="section" />
οὐ γὰρ ἱστορεῖν ὑπὲρ αὐτῶν προτιθέμεθα, μνησθῆναι δὲ κεφαλαιωδῶς προαιρούμεθα χάριν τῆς προκατασκευῆς
τῶν μελλουσῶν ὑφ᾽ ἡμῶν ἱστορεῖσθαι πράξεων.
<milestone n="8" unit="section" />
διόπερ ἐπὶ κεφαλαίων ψαύοντες κατὰ τὸ συνεχὲς
τῶν προειρημένων πειρασόμεθα συνάψαι τὴν τελευτὴν τῆς προκατασκευῆς τῇ τῆς ἡμετέρας ἱστορίας
ἀρχῇ καὶ προθέσει.
<milestone n="9" unit="section" />
τοῦτον γὰρ τὸν τρόπον συνεχοῦς γινομένης τῆς διηγήσεως, ἡμεῖς τε δόξομεν
εὐλόγως ἐφάπτεσθαι τῶν ἤδη προϊστορημένων ἑτέροις, τοῖς τε φιλομαθοῦσιν ἐκ τῆς τοιαύτης οἰκονομίας εὐμαθῆ καὶ ῥᾳδίαν ἐπὶ τὰ μέλλοντα ῥηθήσεσθαι παρασκευάσομεν τὴν ἔφοδον.
<milestone n="10" unit="section" />
βραχὺ δ᾽ ἐπιμελέστερον πειρασόμεθα διελθεῖν ὑπὲρ τοῦ πρώτου
συστάντος πολέμου Ῥωμαίοις καὶ Καρχηδονίοις περὶ
Σικελίας.
<milestone n="11" unit="section" />
οὔτε γὰρ πολυχρονιώτερον τούτου πόλεμον εὑρεῖν ῥᾴδιον οὔτε παρασκευὰς ὁλοσχερεστέρας οὔτε συνεχεστέρας πράξεις οὔτε πλείους ἀγῶνας οὔτε περιπετείας μείζους τῶν ἐν τῷ προειρημένῳ πολέμῳ συμβάντων ἑκατέροις.
<milestone n="12" unit="section" />
αὐτά τε τὰ
πολιτεύματα κατ᾽ ἐκείνους τοὺς καιροὺς ἀκμὴν ἀκέραια μὲν ἦν τοῖς ἐθισμοῖς, μέτρια δὲ ταῖς τύχαις,
πάρισα δὲ ταῖς δυνάμεσιν.
<milestone n="13" unit="section" />
διὸ καὶ τοῖς βουλομένοις
καλῶς συνθεάσασθαι τὴν ἑκατέρου τοῦ πολιτεύματος ἰδιότητα καὶ δύναμιν οὐχ οὕτως ἐκ τῶν ἐπιγενομένων πολέμων ὡς ἐκ τούτου ποιητέον τὴν
σύγκρισιν.</p></div2>
<div2 type="chapter" n="14" org="uniform" sample="complete">
<milestone n="1" unit="section" />
<p>οὐχ ἧττον δὲ τῶν προειρημένων παρωξύνθην
ἐπιστῆσαι τούτῳ τῷ πολέμῳ καὶ διὰ τὸ τοὺς ἐμπειρότατα δοκοῦντας γράφειν ὑπὲρ αὐτοῦ, Φιλῖνον καὶ
Φάβιον, μὴ δεόντως ἡμῖν ἀπηγγελκέναι τὴν ἀλήθειαν.
<milestone n="2" unit="section" />
ἑκόντας μὲν οὖν ἐψεῦσθαι τοὺς ἄνδρας οὐχ
ὑπολαμβάνω, στοχαζόμενος ἐκ τοῦ βίου καὶ τῆς αἱρέσεως αὐτῶν: δοκοῦσι δέ μοι πεπονθέναι τι παραπλήσιον τοῖς ἐρῶσι.
<milestone n="3" unit="section" />
διὰ γὰρ τὴν αἵρεσιν καὶ τὴν
ὅλην εὔνοιαν Φιλίνῳ μὲν πάντα δοκοῦσιν οἱ Καρχηδόνιοι πεπρᾶχθαι φρονίμως, καλῶς, ἀνδρωδῶς,
οἱ δὲ Ῥωμαῖοι τἀναντία, Φαβίῳ δὲ τοὔμπαλιν τούτων.
<milestone n="4" unit="section" />
ἐν μὲν οὖν τῷ λοιπῷ βίῳ τὴν τοιαύτην ἐπιείκειαν ἴσως οὐκ ἄν τις ἐκβάλλοι: καὶ γὰρ φιλόφιλον εἶναι δεῖ τὸν ἀγαθὸν ἄνδρα καὶ φιλόπατριν καὶ
συμμισεῖν τοῖς φίλοις τοὺς ἐχθροὺς καὶ συναγαπᾶν
τοὺς φίλους:
<milestone n="5" unit="section" />
ὅταν δὲ τὸ τῆς ἱστορίας ἦθος ἀναλαμβάνῃ τις, ἐπιλαθέσθαι χρὴ πάντων τῶν τοιούτων
καὶ πολλάκις μὲν εὐλογεῖν καὶ κοσμεῖν τοῖς μεγίστοις ἐπαίνοις τοὺς ἐχθρούς, ὅταν αἱ πράξεις ἀπαιτῶσι τοῦτο, πολλάκις δ᾽ ἐλέγχειν καὶ ψέγειν ἐπονειδίστως τοὺς ἀναγκαιοτάτους, ὅταν αἱ τῶν ἐπιτηδευμάτων ἁμαρτίαι τοῦθ᾽ ὑποδεικνύωσιν.
<milestone n="6" unit="section" />
ὥσπερ
γὰρ ζῴου τῶν ὄψεων ἀφαιρεθεισῶν ἀχρειοῦται τὸ
ὅλον, οὕτως ἐξ ἱστορίας ἀναιρεθείσης τῆς ἀληθείας
τὸ καταλειπόμενον αὐτῆς ἀνωφελὲς γίνεται διήγημα.
<milestone n="7" unit="section" />
διόπερ οὔτε τῶν φίλων κατηγορεῖν οὔτε τοὺς
ἐχθροὺς ἐπαινεῖν ὀκνητέον, οὔτε δὲ τοὺς αὐτοὺς
ψέγειν, ποτὲ δ᾽ ἐγκωμιάζειν εὐλαβητέον, ἐπειδὴ τοὺς
ἐν πράγμασιν ἀναστρεφομένους οὔτ᾽ εὐστοχεῖν αἰεὶ
δυνατὸν οὔθ᾽ ἁμαρτάνειν συνεχῶς εἰκός.
<milestone n="8" unit="section" />
ἀποστάντας
οὖν τῶν πραττόντων αὐτοῖς τοῖς πραττομένοις ἐφαρμοστέον τὰς πρεπούσας ἀποφάσεις καὶ διαλήψεις ἐν
τοῖς ὑπομνήμασιν.
<milestone n="9" unit="section" />
ὡς δ᾽ ἔστιν ἀληθῆ τὰ νῦν ὑφ᾽</p></div2>
<div2 type="chapter" n="15" org="uniform" sample="complete">
<milestone n="1" unit="section" />
<p>ἡμῶν εἰρημένα σκοπεῖν ἐκ τούτων πάρεστιν. ὁ γὰρ
Φιλῖνος ἀρχόμενος ἅμα τῶν πραγμάτων καὶ τῆς δευτέρας βύβλου φησὶ προσκαθῆσθαι τῇ Μεσσήνῃ πολεμοῦντας τούς τε Καρχηδονίους καὶ τοὺς Συρακοσίους,
<milestone n="2" unit="section" />
παραγενομένους δὲ τοὺς Ῥωμαίους κατὰ
θάλατταν εἰς τὴν πόλιν εὐθὺς ἐξελθεῖν ἐπὶ τοὺς
Συρακοσίους: λαβόντας δὲ πολλὰς πληγὰς ἐπανελθεῖν εἰς τὴν Μεσσήνην: αὖθις δ᾽ ἐπὶ τοὺς Καρχηδονίους ἐκπορευθέντας οὐ μόνον πληγὰς λαβεῖν,
ἀλλὰ καὶ ζωγρίᾳ τῶν στρατιωτῶν ἱκανοὺς ἀποβαλεῖν.
<milestone n="3" unit="section" />
ταῦτα δ᾽ εἰπὼν τὸν μὲν Ἱέρωνά φησι μετὰ
τὴν γενομένην συμπλοκὴν οὕτως ἔξω γενέσθαι τοῦ
φρονεῖν ὥστε μὴ μόνον παραχρῆμα τὸν χάρακα
καὶ τὰς σκηνὰς ἐμπρήσαντα φυγεῖν νυκτὸς εἰς τὰς
Συρακούσας, ἀλλὰ καὶ τὰ φρούρια πάντα καταλιπεῖν τὰ κείμενα κατὰ τῆς τῶν Μεσσηνίων χώρας:
<milestone n="4" unit="section" />
ὁμοίως δὲ καὶ τοὺς Καρχηδονίους μετὰ τὴν μάχην
εὐθέως ἐκλιπόντας τὸν χάρακα διελεῖν σφᾶς εἰς τὰς
πόλεις, τῶν δ᾽ ὑπαίθρων οὐδ᾽ ἀντιποιεῖσθαι τολμᾶν ἔτι: διὸ καὶ συνθεωρήσαντας τοὺς ἡγουμένους
αὐτῶν ἀποδεδειλιακότας τοὺς ὄχλους βουλεύσασθαι
μὴ κρίνειν διὰ μάχης τὰ πράγματα:
<milestone n="5" unit="section" />
τοὺς δὲ Ῥωμαίους ἑπομένους αὐτοῖς οὐ μόνον τὴν χώραν πορθεῖν τῶν Καρχηδονίων καὶ Συρακοσίων, ἀλλὰ καὶ
τὰς Συρακούσας αὐτὰς προσκαθίσαντας ἐπιβαλέσθαι
πολιορκεῖν.
<milestone n="6" unit="section" />
ταῦτα δ᾽, ὡς ἐμοὶ δοκεῖ, τῆς πάσης
ἐστὶν ἀλογίας πλήρη καὶ διαστολῆς οὐ προσδεῖται
τὸ παράπαν.
<milestone n="7" unit="section" />
οὓς μὲν γὰρ πολιορκοῦντας τὴν Μεσσήνην καὶ νικῶντας ἐν ταῖς συμπλοκαῖς ὑπέθετο,
τούτους φεύγοντας καὶ τῶν ὑπαίθρων ἐκχωροῦντας
καὶ τέλος πολιορκουμένους καὶ ταῖς ψυχαῖς ἀποδεδειλιακότας ἀπέφηνεν:
<milestone n="8" unit="section" />
οὓς δ᾽ ἡττωμένους καὶ πολιορκουμένους ὑπεστήσατο, τούτους διώκοντας καὶ
παραχρῆμα κρατοῦντας τῶν ὑπαίθρων καὶ τέλος
πολιορκοῦντας τὰς Συρακούσας ἀπέδειξε.
<milestone n="9" unit="section" />
ταῦτα δὲ
συνᾴδειν ἀλλήλοις οὐδαμῶς δύναται: πῶς γάρ; ἀλλ᾽
ἀναγκαῖον ἢ τὰς ὑποθέσεις εἶναι τὰς πρώτας ψευδεῖς ἢ τὰς ὑπὲρ τῶν συμβαινόντων ἀποφάσεις.
<milestone n="10" unit="section" />
εἰσὶ
δ᾽ αὗται μὲν ἀληθεῖς: καὶ γὰρ ἐξεχώρησαν οἱ Καρχηδόνιοι καὶ Συρακόσιοι τῶν ὑπαίθρων, καὶ τὰς
Συρακούσας ἐπολέμουν οἱ Ῥωμαῖοι κατὰ πόδας,
ὡς δ᾽ οὗτός φησι, καὶ τὴν Ἐχέτλαν, ἐν μέσῃ κειμένην τῇ τῶν Συρακοσίων καὶ Καρχηδονίων ἐπαρχίᾳ.
<milestone n="11" unit="section" />
λοιπὸν ἀνάγκη συγχωρεῖν τὰς ἀρχὰς καὶ τὰς
ὑποθέσεις εἶναι ψευδεῖς, καὶ νικώντων εὐθέως τῶν
Ῥωμαίων ἐν ταῖς περὶ τὴν Μεσσήνην συμπλοκαῖς
ἡττημένους αὐτοὺς ἡμῖν ὑπὸ τοῦ συγγραφέως ἀπηγγέλθαι.
<milestone n="12" unit="section" /></p>
<p>Φιλῖνον μὲν οὖν παρ᾽ ὅλην ἄν τις τὴν πραγματείαν εὕροι τοιοῦτον ὄντα, παραπλησίως δὲ καὶ
Φάβιον, ὡς ἐπ᾽ αὐτῶν δειχθήσεται τῶν καιρῶν.
<milestone n="13" unit="section" />
ἡμεῖς δ᾽ ἐπειδὴ τοὺς ἁρμόζοντας πεποιήμεθα λόγους
ὑπὲρ τῆς παρεκβάσεως, ἐπανελθόντες ἐπὶ τὰς πράξεις πειρασόμεθα προστιθέντες ἀεὶ τὸν ἑξῆς λόγον
εἰς ἀληθινὰς ἐννοίας ἄγειν διὰ βραχέων τοὺς ἐντυγχάνοντας ὑπὲρ τοῦ προειρημένου πολέμου.</p></div2>
<div2 type="chapter" n="16" org="uniform" sample="complete">
<milestone n="1" unit="section" />
<p>προσπεσόντων γὰρ εἰς τὴν Ῥώμην ἐκ τῆς Σικελίας τῶν περὶ τὸν Ἄππιον καὶ τὰ στρατόπεδα
προτερημάτων, καταστήσαντες ὑπάτους Μάνιον Ὀτακίλιον καὶ Μάνιον Οὐαλέριον τάς τε δυνάμεις ἁπάσας ἐξαπέστελλον καὶ τοὺς στρατηγοὺς ἀμφοτέρους
εἰς τὴν Σικελίαν.
<milestone n="2" unit="section" />
ἔστι δὲ παρὰ Ῥωμαίοις τὰ πάντα
τέτταρα στρατόπεδα Ῥωμαϊκὰ χωρὶς τῶν συμμάχων,
ἃ κατ᾽ ἐνιαυτὸν προχειρίζονται: τούτων ἕκαστον
ἀνὰ τετρακισχιλίους πεζούς, ἱππεῖς δὲ τριακοσίους.
<milestone n="3" unit="section" />
ὧν παραγενομένων ἀπό τε τῶν Καρχηδονίων αἱ
πλείους ἀφιστάμεναι πόλεις προσετίθεντο τοῖς Ῥωμαίοις ἀπό τε τῶν Συρακοσίων.
<milestone n="4" unit="section" />
ὁ δ᾽ Ἱέρων θεωρῶν τὴν διατροπὴν καὶ κατάπληξιν τῶν Σικελιωτῶν,
ἅμα δὲ τὸ πλῆθος καὶ τὸ βάρος τῶν Ῥωμαϊκῶν
στρατοπέδων, ἐκ πάντων συνελογίζετο τούτων ἐπικυδεστέρας εἶναι τὰς τῶν Ῥωμαίων ἢ τὰς τῶν
Καρχηδονίων ἐλπίδας.
<milestone n="5" unit="section" />
διόπερ ἐπὶ τοῦτο τὸ μέρος
ὁρμήσας τοῖς λογισμοῖς διεπέμπετο πρὸς τοὺς στρατηγούς, ὑπὲρ εἰρήνης καὶ φιλίας ποιούμενος τοὺς
λόγους.
<milestone n="6" unit="section" />
οἱ δὲ Ῥωμαῖοι προσεδέξαντο, καὶ μάλιστα
διὰ τὰς χορηγίας:
<milestone n="7" unit="section" />
θαλαττοκρατούντων γὰρ τῶν Καρχηδονίων εὐλαβοῦντο μὴ πανταχόθεν ἀποκλεισθῶσι
τῶν ἀναγκαίων διὰ τὸ καὶ περὶ τὰ πρὸ τοῦ διαβάντα στρατόπεδα πολλὴν ἔνδειαν γεγονέναι τῶν
ἐπιτηδείων.
<milestone n="8" unit="section" />
διόπερ ὑπολαβόντες τὸν Ἱέρωνα μεγάλην εἰς τοῦτο τὸ μέρος αὑτοῖς παρέξεσθαι χρείαν
ἀσμένως προσεδέξαντο τὴν φιλίαν.
<milestone n="9" unit="section" />
ποιησάμενοι δὲ
συνθήκας ἐφ᾽ ᾧ τὰ μὲν αἰχμάλωτα χωρὶς λύτρων
ἀποδοῦναι τὸν βασιλέα Ῥωμαίοις, ἀργυρίου δὲ προσθεῖναι τάλαντα τούτοις ἑκατόν, λοιπὸν ἤδη Ῥωμαῖοι
μὲν ὡς φίλοις καὶ συμμάχοις ἐχρῶντο τοῖς Συρακοσίοις.
<milestone n="10" unit="section" />
ὁ δὲ βασιλεὺς Ἱέρων ὑποστείλας ἑαυτὸν
ὑπὸ τὴν Ῥωμαίων σκέπην καὶ χορηγῶν ἀεὶ τούτοις
εἰς τὰ κατεπείγοντα τῶν πραγμάτων ἀδεῶς ἐβασίλευε τῶν Συρακοσίων τὸν μετὰ ταῦτα χρόνον, φιλοστεφανῶν καὶ φιλοδοξῶν εἰς τοὺς Ἕλληνας.
<milestone n="11" unit="section" />
ἐπιφανέστατος γὰρ δὴ πάντων οὗτος δοκεῖ καὶ πλεῖστον χρόνον ἀπολελαυκέναι τῆς ἰδίας εὐβουλίας ἔν
τε τοῖς κατὰ μέρος καὶ τοῖς καθόλου πράγμασιν.</p></div2>
<div2 type="chapter" n="17" org="uniform" sample="complete">
<milestone n="1" unit="section" />
<p>Ἐπανενεχθεισῶν δὲ τῶν συνθηκῶν εἰς τὴν Ῥώμην, καὶ προσδεξαμένου τοῦ δήμου καὶ κυρώσαντος τὰς πρὸς Ἱέρωνα διαλύσεις, λοιπὸν οὐκέτι πάσας ἔκρινον ἐξαποστέλλειν οἱ Ῥωμαῖοι τὰς δυνάμεις,
ἀλλὰ δύο μόνον στρατόπεδα,
<milestone n="2" unit="section" />
νομίζοντες ἅμα μὲν
κεκουφίσθαι τὸν πόλεμον αὐτοῖς προσκεχωρηκότος
τοῦ βασιλέως, ἅμα δὲ μᾶλλον ὑπολαμβάνοντες οὕτως εὐπορήσειν τὰς δυνάμεις τοῖς ἀναγκαίοις.
<milestone n="3" unit="section" />
οἱ
δὲ Καρχηδόνιοι θεωροῦντες τὸν μὲν Ἱέρωνα πολέμιον αὑτοῖς γεγονότα, τοὺς δὲ Ῥωμαίους ὁλοσχερέστερον ἐμπλεκομένους εἰς τὰ κατὰ τὴν Σικελίαν
ὑπέλαβον βαρυτέρας προσδεῖσθαι παρασκευῆς, δι᾽
ἧς ἀντοφθαλμεῖν δυνήσονται τοῖς πολεμίοις καὶ
συνέχειν τὰ κατὰ τὴν Σικελίαν.
<milestone n="4" unit="section" />
διὸ καὶ ξενολογήσαντες ἐκ τῆς ἀντιπέρας χώρας πολλοὺς μὲν Λιγυστίνους καὶ Κελτούς, ἔτι δὲ πλείους τούτων Ἴβηρας, ἅπαντας εἰς τὴν Σικελίαν ἀπέστειλαν.
<milestone n="5" unit="section" />
ὁρῶντες
δὲ τὴν τῶν Ἀκραγαντίνων πόλιν εὐφυεστάτην οὖσαν
πρὸς τὰς παρασκευὰς καὶ βαρυτάτην ἅμα τῆς αὑτῶν
ἐπαρχίας εἰς ταύτην συνήθροισαν τά τε χορήγια
καὶ τὰς δυνάμεις, ὁρμητηρίῳ κρίνοντες χρῆσθαι
ταύτῃ τῇ πόλει πρὸς τὸν πόλεμον.
<milestone n="6" unit="section" />
τῶν δὲ Ῥωμαίων οἱ μὲν πρὸς τὸν Ἱέρωνα ποιησάμενοι στρατηγοὶ τὰς συνθήκας ἀνακεχωρήκεισαν: οἱ δὲ μετὰ
τούτους κατασταθέντες Λεύκιος Ποστόμιος καὶ
Κόιντος Μαμίλιος ἧκον εἰς τὴν Σικελίαν μετὰ τῶν
στρατοπέδων.
<milestone n="7" unit="section" />
θεωροῦντες δὲ τὴν τῶν Καρχηδονίων ἐπιβολὴν καὶ τὰς περὶ τὸν Ἀκράγαντα παρασκευὰς ἔγνωσαν τολμηρότερον ἐγχειρεῖν τοῖς πράγμασιν:
<milestone n="8" unit="section" />
διὸ καὶ τὰ μὲν ἄλλα μέρη τοῦ πολέμου
παρῆκαν, φέροντες δὲ παντὶ τῷ στρατεύματι πρὸς
αὐτὸν Ἀκράγαντα προσήρεισαν: καὶ στρατοπεδεύσαντες ἐν ὀκτὼ σταδίοις ἀπὸ τῆς πόλεως συνέκλεισαν ἐντὸς τειχῶν τοὺς Καρχηδονίους.
<milestone n="9" unit="section" />
ἀκμαζούσης
δὲ τῆς τοῦ σίτου συναγωγῆς, καὶ προφαινομένης
χρονίου πολιορκίας, ὥρμησαν ἐκθυμότερον τοῦ δέοντος οἱ στρατιῶται πρὸς τὸ σιτολογεῖν.
<milestone n="10" unit="section" />
οἱ δὲ Καρχηδόνιοι κατιδόντες τοὺς πολεμίους ἐσκεδασμένους
κατὰ τῆς χώρας, ἐξελθόντες ἐπέθεντο τοῖς σιτολογοῦσιν. τρεψάμενοι δὲ τούτους ῥᾳδίως οἱ μὲν ἐπὶ
τὴν τοῦ χάρακος ἁρπαγὴν ὥρμησαν, οἱ δ᾽ ἐπὶ τὰς
ἐφεδρείας.
<milestone n="11" unit="section" />
ἀλλ᾽ ἡ τῶν ἐθισμῶν διαφορὰ καὶ τότε
καὶ πολλάκις ἤδη σέσωκε τὰ Ῥωμαίων πράγματα.
τὸ γὰρ πρόστιμον παρ᾽ αὐτοῖς θάνατός ἐστι τῷ προεμένῳ τὸν τόπον καὶ φυγόντι τὸ παράπαν ἐξ ἐφεδρείας.
<milestone n="12" unit="section" />
διὸ καὶ τότε πολλαπλασίους ὄντας τοὺς
ὑπεναντίους ὑποστάντες γενναίως πολλοὺς μὲν τῶν
ἰδίων ἀπέβαλον, ἔτι δὲ πλείους τῶν ἐχθρῶν ἀπέκτειναν.
<milestone n="13" unit="section" />
τέλος δὲ κυκλώσαντες τοὺς πολεμίους ὅσον
οὔπω διασπῶντας τὸν χάρακα, τοὺς μὲν αὐτῶν διέφθειραν, τοὺς δὲ λοιποὺς ἐπικείμενοι καὶ φονεύοντες συνεδίωξαν εἰς τὴν πόλιν.</p></div2>
<div2 type="chapter" n="18" org="uniform" sample="complete">
<milestone n="1" unit="section" />
<p>μετὰ δὲ ταῦτα συνέβη τοὺς μὲν Καρχηδονίους
εὐλαβέστερον διακεῖσθαι πρὸς τὰς ἐπιθέσεις, τοὺς
δὲ Ῥωμαίους φυλακτικώτερον χρῆσθαι ταῖς προνομαῖς.
<milestone n="2" unit="section" />
ἐπεὶ δ᾽ οὐκ ἀντεξῄεσαν οἱ Καρχηδόνιοι πλὴν
ἕως ἀκροβολισμοῦ, διελόντες οἱ στρατηγοὶ τῶν Ῥωμαίων εἰς δύο μέρη τὴν δύναμιν τῷ μὲν ἑνὶ περὶ
τὸ πρὸ τῆς πόλεως Ἀσκληπιεῖον ἔμενον, θατέρῳ δὲ
κατεστρατοπέδευσαν ἐν τοῖς πρὸς Ἡράκλειαν κεκλιμένοις μέρεσιν τῆς πόλεως.
<milestone n="3" unit="section" />
τὰ δὲ μεταξὺ τῶν στρατοπέδων ἐξ ἑκατέρου τοῦ μέρους τῆς πόλεως ὠχυρώσαντο καὶ τὴν μὲν ἐντὸς αὐτῶν τάφρον προεβάλοντο χάριν τῆς πρὸς τοὺς ἐξιόντας ἐκ τῆς
πόλεως ἀσφαλείας, τὴν δ᾽ ἐκτὸς αὐτῶν περιεβάλοντο, φυλακὴν ποιούμενοι τῶν ἔξωθεν ἐπιθέσεων
καὶ τῶν παρεισάγεσθαι καὶ παρεισπίπτειν εἰωθότων
εἰς τὰς πολιορκουμένας πόλεις.
<milestone n="4" unit="section" />
τὰ δὲ μεταξὺ τῶν
τάφρων καὶ τῶν στρατοπέδων διαστήματα φυλακαῖς
διέλαβον, ὀχυροποιησάμενοι τοὺς εὐκαίρους τῶν
τόπων ἐν διαστάσει.
<milestone n="5" unit="section" />
τὰ δὲ χορήγια καὶ τὴν ἄλλην
παρασκευὴν οἱ μὲν ἄλλοι σύμμαχοι πάντες ἥθροιζον
αὐτοῖς καὶ παρῆγον εἰς Ἑρβησόν, αὐτοὶ δ᾽ ἐκ ταύτης τῆς πόλεως οὐ μακρὰν ὑπαρχούσης ἄγοντες καὶ
φέροντες συνεχῶς τὰς ἀγορὰς δαψιλῆ τἀναγκαῖα
σφίσι παρεσκεύαζον.
<milestone n="6" unit="section" />
πέντε μὲν οὖν ἴσως μῆνας ἐπὶ
τῶν αὐτῶν διέμενον, οὐδὲν ὁλοσχερὲς προτέρημα
δυνάμενοι λαβεῖν κατ᾽ ἀλλήλων πλὴν τῶν ἐν αὐτοῖς τοῖς ἀκροβολισμοῖς συμβαινόντων.
<milestone n="7" unit="section" />
συναγομένων δὲ τῷ λιμῷ τῶν Καρχηδονίων διὰ τὸ πλῆθος
τῶν ἐν τῇ πόλει συγκεκλεισμένων ἀνδρῶν — οὐ γὰρ
ἐλάττους πέντε μυριάδων ὑπῆρχον — δυσχρηστούμενος Ἀννίβας ἤδη τοῖς πράγμασιν, ὁ τεταγμένος ἐπὶ
τῶν πολιορκουμένων δυνάμεων, διεπέμπετο συνεχῶς εἰς τὴν Καρχηδόνα τήν τε περίστασιν διασαφῶν καὶ βοηθεῖν παρακαλῶν.
<milestone n="8" unit="section" />
οἱ δ᾽ ἐν τῇ Καρχηδόνι τῶν ἐπισυνηγμένων στρατιωτῶν καὶ θηρίων
γεμίσαντες τὰς ναῦς ἐξέπεμψαν εἰς τὴν Σικελίαν
πρὸς Ἄννωνα τὸν ἕτερον στρατηγόν.
<milestone n="9" unit="section" />
ὃς συναγαγὼν τὰς παρασκευὰς καὶ δυνάμεις εἰς Ἡράκλειαν
πρῶτον μὲν πραξικοπήσας κατέσχε τὴν τῶν Ἑρβησέων πόλιν καὶ παρείλετο τὰς ἀγορὰς καὶ τὴν τῶν
ἀναγκαίων χορηγίαν τοῖς τῶν ὑπεναντίων στρατοπέδοις.
<milestone n="10" unit="section" />
ἐξ οὗ συνέβη τοὺς Ῥωμαίους ἐπ᾽ ἴσου πολιορκεῖν καὶ πολιορκεῖσθαι τοῖς πράγμασιν. εἰς γὰρ
τοῦτο συνήγοντο τῇ σιτοδείᾳ καὶ σπάνει τῶν ἀναγκαίων ὥστε πολλάκις βουλεύεσθαι περὶ τοῦ λύειν
τὴν πολιορκίαν.
<milestone n="11" unit="section" />
ὃ δὴ καὶ τέλος ἂν ἐποίησαν, εἰ
μὴ πᾶσαν σπουδὴν καὶ μηχανὴν προσφερόμενος Ἱέρων τὰ μέτρια καὶ τἀναγκαῖα σφίσι παρεσκεύαζε</p></div2>
<div2 type="chapter" n="19" org="uniform" sample="complete">
<milestone n="1" unit="section" />
<p>τῶν χορηγίων. μετὰ δὲ ταῦτα θεωρῶν ὁ προειρημένος ἀνὴρ τοὺς μὲν Ῥωμαίους ὑπό τε τῆς νόσου
καὶ τῆς ἐνδείας ἀσθενῶς διακειμένους διὰ τὸ λοιμικὴν εἶναι παρ᾽ αὐτοῖς κατάστασιν, τὰ δὲ σφέτερα
στρατόπεδα νομίζων ἀξιόχρεα πρὸς μάχην ὑπάρχειν,
<milestone n="2" unit="section" />
ἀναλαβὼν τά τε θηρία περὶ πεντήκοντα τὸν ἀριθμὸν ὄντα καὶ τὴν λοιπὴν δύναμιν ἅπασαν προῆγε
κατὰ σπουδὴν ἐκ τῆς Ἡρακλείας, παραγγείλας τοῖς
Νομαδικοῖς ἱππεῦσι προπορεύεσθαι καὶ συνεγγίσασι τῷ χάρακι τῶν ἐναντίων ἐρεθίζειν καὶ πειρᾶσθαι τοὺς ἱππεῖς αὐτῶν ἐκκαλεῖσθαι, κἄπειτα πάλιν ἐκκλίνασιν ἀποχωρεῖν, ἕως ἂν αὐτῷ συμμίξωσι.
<milestone n="3" unit="section" />
πραξάντων δὲ τὸ συνταχθὲν τῶν Νομάδων καὶ
προσμιξάντων θατέρῳ τῶν στρατοπέδων, εὐθὺς οἱ
τῶν Ῥωμαίων ἱππεῖς ἐξεχέοντο καὶ θρασέως ἐπέκειντο τοῖς Νομάσιν.
<milestone n="4" unit="section" />
οἱ δὲ Λίβυες ὑπεχώρουν κατὰ
τὸ παράγγελμα, μέχρι συνέμιξαν τοῖς περὶ τὸν Ἄννωνα: λοιπόν τ᾽ ἐκ μεταβολῆς περιχυθέντες ἐπέκειντο τοῖς πολεμίοις καὶ πολλοὺς μὲν αὐτῶν ἀπέκτειναν, τοὺς δὲ λοιποὺς ἕως εἰς τὸν χάρακα
συνεδίωξαν.
<milestone n="5" unit="section" />
γενομένων δὲ τούτων ἐπεστρατοπέδευσαν οἱ περὶ τὸν Ἄννωνα τοῖς Ῥωμαίοις, καταλαβόμενοι τὸν λόφον τὸν καλούμενον Τόρον, ὡς δέκα
σταδίους ἀπέχοντες τῶν ὑπεναντίων.
<milestone n="6" unit="section" />
καὶ δύο μὲν
μῆνας ἔμενον ἐπὶ τῶν ὑποκειμένων, οὐδὲν ὁλοσχερὲς πράττοντες πλὴν ἀκροβολιζόμενοι καθ᾽ ἑκάστην ἡμέραν.
<milestone n="7" unit="section" />
τοῦ δ᾽ Ἀννίβου διαπυρσευομένου καὶ
διαπεμπομένου συνεχῶς ἐκ τῆς πόλεως πρὸς τὸν
Ἄννωνα καὶ δηλοῦντος ὅτι τὰ πλήθη τὸν λιμὸν
οὐχ ὑπομένει, πολλοὶ δὲ καὶ πρὸς τοὺς πολεμίους
αὐτομολοῦσι διὰ τὴν ἔνδειαν, ἔγνω διακινδυνεύειν
ὁ τῶν Καρχηδονίων στρατηγός, οὐχ ἧττον ἐπὶ τοῦτο
φερομένων καὶ τῶν Ῥωμαίων διὰ τὰς προειρημένας
αἰτίας.
<milestone n="8" unit="section" />
διόπερ ἐξαγαγόντες ἀμφότεροι τὰς δυνάμεις εἰς τὸν μεταξὺ τόπον τῶν στρατοπέδων συνέβαλλον ἀλλήλοις.
<milestone n="9" unit="section" />
ἐπὶ πολὺν δὲ χρόνον γενομένης
τῆς μάχης τέλος ἐτρέψαντο τοὺς προκινδυνεύσαντας
μισθοφόρους τῶν Καρχηδονίων οἱ Ῥωμαῖοι.
<milestone n="10" unit="section" />
τούτων δὲ πεσόντων εἰς τὰ θηρία καὶ τὰς λοιπὰς τάξεις
τὰς ἐφεστηκυίας συνέβη πᾶν συνταραχθῆναι τὸ
τῶν Φοινίκων στρατόπεδον.
<milestone n="11" unit="section" />
γενομένου δ᾽ ἐγκλίματος ὁλοσχεροῦς οἱ μὲν πλεῖστοι διεφθάρησαν αὐτῶν, τινὲς δ᾽ εἰς Ἡράκλειαν ἀπεχώρησαν: οἱ δὲ
Ῥωμαῖοι τῶν τε πλείστων ἐκυρίευσαν θηρίων καὶ
τῆς ἐπισκευῆς ἁπάσης.
<milestone n="12" unit="section" />
ἐπιγενομένης δὲ τῆς νυκτός,
καὶ διὰ τὴν ἐκ τῶν κατορθωμάτων χαρὰν καὶ διὰ
τὸν κόπον ῥᾳθυμότερον ταῖς φυλακαῖς αὐτῶν χρησαμένων, ἀπελπίσας Ἀννίβας τὰ πράγματα καὶ νομίσας ἔχειν εὐφυῆ καιρὸν πρὸς σωτηρίαν διὰ τὰς
προειρημένας αἰτίας, ὥρμησε περὶ μέσας νύκτας ἐκ
τῆς πόλεως, ἔχων τὰς ξενικὰς δυνάμεις.
<milestone n="13" unit="section" />
χώσας δὲ
φορμοῖς ἀχύρων σεσαγμένοις τὰς τάφρους ἔλαθε
τοὺς πολεμίους ἀπαγαγὼν ἀσφαλῶς τὴν δύναμιν.
<milestone n="14" unit="section" />
οἱ δὲ Ῥωμαῖοι τῆς ἡμέρας ἐπελθούσης συνέντες τὸ
γεγονὸς καὶ τῆς οὐραγίας τῆς τῶν περὶ τὸν Ἀννίβαν ἐπὶ βραχὺ καθαψάμενοι μετὰ ταῦτα πάντες
ὥρμησαν πρὸς τὰς πύλας.
<milestone n="15" unit="section" />
οὐδενὸς δ᾽ ἐμποδὼν
αὐτοῖς ἱσταμένου, παρεισπεσόντες διήρπασαν τὴν
πόλιν καὶ πολλῶν μὲν σωμάτων, πολλῆς δὲ καὶ
παντοδαπῆς ἐγένοντο κατασκευῆς ἐγκρατεῖς.</p></div2>
<div2 type="chapter" n="20" org="uniform" sample="complete">
<milestone n="1" unit="section" />
<p>τῆς δ᾽ ἀγγελίας ἀφικομένης εἰς τὴν σύγκλητον
τῶν Ῥωμαίων ὑπὲρ τῶν κατὰ τὸν Ἀκράγαντα, περιχαρεῖς γενόμενοι καὶ ταῖς διανοίαις ἐπαρθέντες
οὐκ ἔμενον ἐπὶ τῶν ἐξ ἀρχῆς λογισμῶν οὐδ᾽ ἠρκοῦντο σεσωκέναι τοὺς Μαμερτίνους οὐδὲ ταῖς ἐξ
αὐτοῦ τοῦ πολέμου γενομέναις ὠφελείαις,
<milestone n="2" unit="section" />
ἐλπίσαντες δὲ καθόλου δυνατὸν εἶναι τοὺς Καρχηδονίους
ἐκβαλεῖν ἐκ τῆς νήσου, τούτου δὲ γενομένου μεγάλην
ἐπίδοσιν αὑτῶν λήψεσθαι τὰ πράγματα, πρὸς τούτοις ἦσαν τοῖς λογισμοῖς καὶ ταῖς περὶ τοῦτο τὸ
μέρος ἐπινοίαις.
<milestone n="3" unit="section" />
τὰ μὲν οὖν περὶ τὰς πεζικὰς δυνάμεις ἑώρων κατὰ λόγον σφίσι προχωροῦντα:
<milestone n="4" unit="section" />
μετὰ
γὰρ τοὺς τὸν Ἀκράγαντα πολιορκήσαντας οἱ κατασταθέντες στρατηγοὶ Λεύκιος Οὐαλέριος καὶ Τίτος
Ὀτακίλιος ἐδόκουν ἐνδεχομένως χειρίζειν τὰ κατὰ
τὴν Σικελίαν.
<milestone n="5" unit="section" />
τῆς δὲ θαλάττης ἀκονιτὶ τῶν Καρχηδονίων ἐπικρατούντων ἐζυγοστατεῖτ᾽ αὐτοῖς ὁ πόλεμος:
<milestone n="6" unit="section" />
ἐν γὰρ τοῖς ἑξῆς χρόνοις, κατεχόντων αὐτῶν ἤδη τὸν Ἀκράγαντα, πολλαὶ μὲν πόλεις προσετίθεντο τῶν μεσογαίων τοῖς Ῥωμαίοις, ἀγωνιῶσαι
τὰς πεζικὰς δυνάμεις, ἔτι δὲ πλείους ἀφίσταντο τῶν
παραθαλαττίων, καταπεπληγμέναι τὸν τῶν Καρχηδονίων στόλον.
<milestone n="7" unit="section" />
ὅθεν ὁρῶντες αἰεὶ καὶ μᾶλλον εἰς
ἑκάτερα τὰ μέρη ῥοπὰς λαμβάνοντα τὸν πόλεμον
διὰ τὰς προειρημένας αἰτίας, ἔτι δὲ τὴν μὲν Ἰταλίαν πορθουμένην πολλάκις ὑπὸ τῆς ναυτικῆς δυνάμεως, τὴν δὲ Λιβύην εἰς τέλος ἀβλαβῆ διαμένουσαν, ὥρμησαν ἐπὶ τὸ συνεμβαίνειν τοῖς Καρχηδονίοις εἰς τὴν θάλατταν.
<milestone n="8" unit="section" />
διὸ καὶ τοῦτο τὸ μέρος
οὐχ ἥκιστά με παρώρμησεν ποιήσασθαι μνήμην ἐπὶ
πλεῖον τοῦ προειρημένου πολέμου χάριν τοῦ μηδὲ
ταύτην ἀγνοεῖσθαι τὴν ἀρχήν, πῶς καὶ πότε καὶ δι᾽
ἃς αἰτίας πρῶτον ἐνέβησαν εἰς θάλατταν Ῥωμαῖοι.
<milestone n="9" unit="section" />
θεωροῦντες δὲ τὸν πόλεμον αὑτοῖς τριβὴν λαμβάνοντα, τότε πρῶτον ἐπεβάλοντο ναυπηγεῖσθαι σκάφη,
πεντηρικὰ μὲν ἑκατόν, εἴκοσι δὲ τριήρεις.
<milestone n="10" unit="section" />
τῶν δὲ
ναυπηγῶν εἰς τέλος ἀπείρων ὄντων τῆς περὶ τὰς
πεντήρεις ναυπηγίας διὰ τὸ μηδένα τότε τῶν κατὰ
τὴν Ἰταλίαν κεχρῆσθαι τοιούτοις σκάφεσιν, πολλὴν
αὐτοῖς παρεῖχεν τοῦτο τὸ μέρος δυσχέρειαν.
<milestone n="11" unit="section" />
ἐξ ὧν
καὶ μάλιστα συνίδοι τις ἂν τὸ μεγαλόψυχον καὶ
παράβολον τῆς Ῥωμαίων αἱρέσεως.
<milestone n="12" unit="section" />
οὐ γὰρ οἷον εὐλόγους ἀφορμὰς ἔχοντες, ἀλλ᾽ οὐδ᾽ ἀφορμὰς καθάπαξ οὐδ᾽ ἐπίνοιαν οὐδέποτε ποιησάμενοι τῆς θαλάττης, τότε δὴ πρῶτον ἐν νῷ λαμβάνοντες οὕτως τολμηρῶς ἐνεχείρησαν ὥστε πρὶν ἢ πειραθῆναι τοῦ
πράγματος, εὐθὺς ἐπιβαλέσθαι Καρχηδονίοις ναυμαχεῖν τοῖς ἐκ προγόνων ἔχουσι τὴν κατὰ θάλατταν ἡγεμονίαν ἀδήριτον.
<milestone n="13" unit="section" />
μαρτυρίῳ δ᾽ ἄν τις χρήσαιτο πρὸς τὴν ἀλήθειαν τῶν νῦν ὑπ᾽ ἐμοῦ λεγομένων καὶ πρὸς τὸ παράδοξον αὐτῶν τῆς τόλμης:
ὅτε γὰρ τὸ πρῶτον ἐπεχείρησαν διαβιβάζειν εἰς τὴν
Μεσσήνην τὰς δυνάμεις, οὐχ οἷον κατάφρακτος αὐτοῖς ὑπῆρχεν ναῦς, ἀλλ᾽ οὐδὲ καθόλου μακρὸν πλοῖον
οὐδὲ λέμβος οὐδ᾽ εἷς,
<milestone n="14" unit="section" />
ἀλλὰ παρὰ Ταραντίνων καὶ
Λοκρῶν ἔτι δ᾽ Ἐλεατῶν καὶ Νεαπολιτῶν συγχρησάμενοι πεντηκοντόρους καὶ τριήρεις ἐπὶ τούτων
παραβόλως διεκόμισαν τοὺς ἄνδρας.
<milestone n="15" unit="section" />
ἐν ᾧ δὴ καιρῷ
τῶν Καρχηδονίων κατὰ τὸν πορθμὸν ἐπαναχθέντων
αὐτοῖς, καὶ μιᾶς νεὼς καταφράκτου διὰ τὴν προθυμίαν προπεσούσης, ὥστ᾽ ἐποκείλασαν γενέσθαι
τοῖς Ῥωμαίοις ὑποχείριον, ταύτῃ παραδείγματι χρώμενοι τότε πρὸς ταύτην ἐποιοῦντο τὴν τοῦ παντὸς
στόλου ναυπηγίαν,
<milestone n="16" unit="section" />
ὡς εἰ μὴ τοῦτο συνέβη γενέσθαι, δῆλον ὡς διὰ τὴν ἀπειρίαν εἰς τέλος ἂν ἐκωλύ</p></div2><div2 type="chapter" n="21" org="uniform" sample="complete">
<milestone n="1" unit="section" />
<p>θησαν τῆς ἐπιβολῆς. οὐ μὲν ἀλλ᾽ οἷς μὲν ἐπιμελὲς
ἦν τῆς ναυπηγίας, ἐγίνοντο περὶ τὴν τῶν πλοίων
κατασκευήν, οἱ δὲ τὰ πληρώματα συναθροίσαντες
ἐδίδασκον ἐν τῇ γῇ κωπηλατεῖν τὸν τρόπον τοῦτον:
<milestone n="2" unit="section" />
καθίσαντες ἐπὶ τῶν εἰρεσιῶν ἐν τῇ χέρσῳ τοὺς ἄνδρας τὴν αὐτὴν ἔχοντας τάξιν ταῖς ἐπ᾽ αὐτῶν τῶν
πλοίων καθέδραις, μέσον δ᾽ ἐν αὐτοῖς στήσαντες
τὸν κελευστήν, ἅμα πάντας ἀναπίπτειν ἐφ᾽ αὑτοὺς
ἄγοντας τὰς χεῖρας καὶ πάλιν προνεύειν ἐξωθοῦντας ταύτας συνείθιζον ἄρχεσθαί τε καὶ λήγειν τῶν
κινήσεων πρὸς τὰ τοῦ κελευστοῦ παραγγέλματα.
προκατασκευασθέντων δὲ τούτων,
<milestone n="3" unit="section" />
ἅμα τῷ συντελεσθῆναι τὰς ναῦς καθελκύσαντες καὶ βραχὺν χρόνον ἐπ᾽ αὐτῆς τῆς ἀληθείας ἐν θαλάττῃ πειραθέντες ἔπλεον παρὰ τὴν Ἰταλίαν κατὰ τὸ πρόσταγμα
τοῦ στρατηγοῦ.
<milestone n="4" unit="section" />
ὁ γὰρ ἐπὶ τῆς ναυτικῆς δυνάμεως
τεταγμένος τοῖς Ῥωμαίοις Γνάιος Κορνήλιος ὀλίγαις
ἡμέραις πρότερον, συντάξας τοῖς ναυάρχοις, ἐπειδὰν
καταρτίσωσι τὸν στόλον, πλεῖν ὡς ἐπὶ τὸν πορθμόν,
αὐτὸς ἀναχθεὶς μετὰ νεῶν ἑπτακαίδεκα προκατέπλευσεν ἐπὶ τὴν Μεσσήνην, σπουδάζων τὰ κατεπείγοντα πρὸς τὴν χρείαν παρασκευάσαι τῷ στόλῳ.
<milestone n="5" unit="section" />
προσπεσούσης δ᾽ αὐτῷ πράξεως ἐκεῖ περὶ τῆς τῶν
Λιπαραίων πόλεως, δεξάμενος τὴν ἐλπίδα προχειρότερον τοῦ δέοντος ἔπλει ταῖς προειρημέναις ναυσὶ
καὶ καθωρμίσθη πρὸς τὴν πόλιν.
<milestone n="6" unit="section" />
ὁ δὲ τῶν Καρχηδονίων στρατηγὸς Ἀννίβας, ἀκούσας ἐν τῷ Πανόρμῳ τὸ γεγονὸς ἐξαποστέλλει Βοώδη τῆς γερουσίας ὑπάρχοντα, ναῦς εἴκοσι δούς.
<milestone n="7" unit="section" />
ὃς ἐπιπλεύσας νυκτὸς ἐν τῷ λιμένι συνέκλεισε τοὺς περὶ τὸν Γνάιον.
ἡμέρας δ᾽ ἐπιγενομένης τὰ μὲν πληρώματα πρὸς
φυγὴν ὥρμησεν εἰς τὴν γῆν, ὁ δὲ Γνάιος ἐκπλαγὴς
γενόμενος καὶ ποιεῖν ἔχων οὐδὲν τέλος παρέδωκεν
αὑτὸν τοῖς πολεμίοις.
<milestone n="8" unit="section" />
οἱ δὲ Καρχηδόνιοι τάς τε
ναῦς καὶ τὸν στρατηγὸν τῶν ὑπεναντίων ὑποχείριον
ἔχοντες παραχρῆμα πρὸς τὸν Ἀννίβαν ἀπῆραν.
<milestone n="9" unit="section" />
μετ᾽
οὐ πολλὰς δ᾽ ἡμέρας, οὕτως ἐναργοῦς ὄντος καὶ
προσφάτου τοῦ περὶ τὸν Γνάιον ἀτυχήματος, παρ᾽
ὀλίγον αὐτὸς Ἀννίβας εἰς τὸ παραπλήσιον ἁμάρτημα προφανῶς ἐνέπεσεν.
<milestone n="10" unit="section" />
ἀκούσας γὰρ τὸν τῶν
Ῥωμαίων στόλον κομιζόμενον παρὰ τὴν Ἰταλίαν σύνεγγυς εἶναι, κατιδεῖν βουλόμενος τό τε πλῆθος καὶ
τὴν ὅλην σύνταξιν τῶν ὑπεναντίων, λαβὼν πεντήκοντα ναῦς ἐπιπλεῖ.
<milestone n="11" unit="section" />
κάμπτων δὲ περὶ τὸ τῆς Ἰταλίας ἀκρωτήριον ἐμπίπτει τοῖς πολεμίοις ἐν κόσμῳ
καὶ τάξει ποιουμένοις τὸν πλοῦν καὶ τὰς μὲν πλείους ἀπέβαλε τῶν νεῶν, αὐτὸς δὲ μετὰ τῶν ὑπολειφθεισῶν ἀνελπίστως καὶ παραδόξως διέφυγεν.</p></div2>
<div2 type="chapter" n="22" org="uniform" sample="complete">
<milestone n="1" unit="section" />
<p>οἱ δὲ Ῥωμαῖοι μετὰ ταῦτα συνεγγίσαντες τοῖς
κατὰ τὴν Σικελίαν τόποις καὶ συνέντες τὸ γεγονὸς σύμπτωμα περὶ τὸν Γνάιον παραυτίκα μὲν διεπέμποντο πρὸς Γάιον Βίλιον τὸν ἡγούμενον τῆς
πεζῆς δυνάμεως καὶ τοῦτον ἀνέμενον,
<milestone n="2" unit="section" />
ἅμα δ᾽
ἀκούοντες οὐ μακρὰν εἶναι τὸν τῶν πολεμίων στόλον ἐγίνοντο πρὸς παρασκευὴν τοῦ ναυμαχεῖν.
<milestone n="3" unit="section" />
ὄντων δὲ τῶν πλοίων φαύλων ταῖς κατασκευαῖς καὶ
δυσκινήτων, ὑποτίθεταί τις αὐτοῖς βοήθημα πρὸς
τὴν μάχην τοὺς ἐπικληθέντας μετὰ ταῦτα κόρακας
ὧν συνέβαινε τὴν κατασκευὴν εἶναι τοιαύτην.
<milestone n="4" unit="section" />
στῦλος ἐν πρώρρᾳ στρογγύλος εἱστήκει, μῆκος μὲν ὀργυιῶν τεττάρων, κατὰ δὲ τὸ πλάτος τριῶν παλαιστῶν ἔχων τὴν διάμετρον.
<milestone n="5" unit="section" />
οὗτος αὐτὸς μὲν ἐπὶ
τῆς κορυφῆς τροχιλίαν εἶχεν, περιετίθετο δ᾽ αὐτῷ
κλῖμαξ ἐπικαρσίαις σανίσι καθηλωμένη, πλάτος μὲν
ποδῶν τεττάρων, τὸ δὲ μῆκος ἓξ ὀργυιῶν.
<milestone n="6" unit="section" />
τὸ δὲ
τρῆμα τοῦ σανιδώματος ἦν παράμηκες καὶ περιέβαινε περὶ τὸν στῦλον μετὰ τὰς πρώτας εὐθέως τῆς
κλίμακος δύ᾽ ὀργυιάς. εἶχεν δὲ καὶ δρύφακτον αὕτη
παρ᾽ ἑκατέραν τὴν ἐπιμήκη πλευρὰν εἰς γόνυ τὸ
βάθος.
<milestone n="7" unit="section" />
ἐπὶ δὲ τοῦ πέρατος αὐτοῦ προσήρμοστο
σιδηροῦν οἷον ὕπερον ἀπωξυσμένον, ἔχον δακτύλιον ἐπὶ τῆς κορυφῆς, ὡς τὸ ὅλον φαίνεσθαι παραπλήσιον ταῖς σιτοποιικαῖς μηχανήσεσιν.
<milestone n="8" unit="section" />
εἰς δὲ τοῦτον
τὸν δακτύλιον ἐνεδέδετο κάλως, ᾧ κατὰ τὰς ἐμβολὰς τῶν πλοίων ἐξαίροντες τοὺς κόρακας διὰ τῆς
ἐν τῷ στύλῳ τροχιλίας ἀφίεσαν ἐπὶ τὸ κατάστρωμα
τῆς ἀλλοτρίας νεὼς ποτὲ μὲν κατὰ πρῶρραν, ποτὲ
δ᾽ ἀντιπεριάγοντες τὰς ἐκ τῶν πλαγίων προσπιπτούσας ἐμβολάς.
<milestone n="9" unit="section" />
ὅτε δὲ ταῖς σανίσι τῶν καταστρωμάτων ἐμπαγέντες οἱ κόρακες ὁμοῦ συνδήσαιεν τὰς
ναῦς, εἰ μὲν πλάγιαι παραβάλοιεν ἀλλήλαις, πανταχόθεν ἐπεπήδων, εἰ δὲ κατὰ πρῶρραν, δι᾽ αὐτοῦ
τοῦ κόρακος ἐπὶ δύο συνεχεῖς ἐποιοῦντο τὴν ἔφοδον:
<milestone n="10" unit="section" />
ὧν οἱ μὲν ἡγούμενοι τὴν κατὰ πρόσωπον ἐπιφάνειαν ἐσκέπαζον ταῖς τῶν θυρεῶν προβολαῖς, οἱ
δ᾽ ἑπόμενοι τὰς ἐκ τῶν πλαγίων ἠσφάλιζον πλευρὰς ὑπὲρ τὸν δρύφακτον ὑπερτιθέμενοι τὰς ἴτυς
τῶν ὅπλων.
<milestone n="11" unit="section" />
οὗτοι μὲν οὖν τοιαύτῃ κεχρημένοι πα</p></div2><div2 type="chapter" n="23" org="uniform" sample="complete">
<milestone n="1" unit="section" />
<p>ρασκευῇ καιρὸν ἐπετήρουν πρὸς ναυμαχίαν: ὁ δὲ
Γάιος Βίλιος ὡς θᾶττον ἔγνω τὴν περιπέτειαν τοῦ
τῆς ναυτικῆς δυνάμεως ἡγουμένου, παραδοὺς τὰ
πεζικὰ στρατόπεδα τοῖς χιλιάρχοις αὐτὸς διεκομίσθη
πρὸς τὸν στόλον.
<milestone n="2" unit="section" />
πυθόμενος δὲ τοὺς πολεμίους
πορθεῖν τὴν Μυλαῗτιν χώραν ἐπιπλεῖ στόλῳ παντί.
<milestone n="3" unit="section" />
συνιδόντες δ᾽ οἱ Καρχηδόνιοι μετὰ χαρᾶς καὶ σπουδῆς ἀνήγοντο ναυσὶν ἑκατὸν καὶ τριάκοντα, καταφρονοῦντες τῆς ἀπειρίας τῶν Ῥωμαίων, καὶ πάντες
ἔπλεον ἀντίπρωρροι τοῖς πολεμίοις, οὐδὲ τάξεως
καταξιώσαντες τὸν κίνδυνον, ἀλλ᾽ ὡς ἐπὶ λείαν τινὰ
πρόδηλον.
<milestone n="4" unit="section" />
ἡγεῖτο δ᾽ Ἀννίβας αὐτῶν — οὗτος δ᾽
ἦν ὁ τὰς δυνάμεις ἐκκλέψας νυκτὸς ἐκ τῆς τῶν
Ἀκραγαντίνων πόλεως — ἔχων ἑπτήρη τὴν γενομένην Πύρρου τοῦ βασιλέως.
<milestone n="5" unit="section" />
ἅμα δὲ τῷ πλησιάζειν συνθεωροῦντες ἀνανενευκότας τοὺς κόρακας ἐν
ταῖς ἑκάστων πρώρραις, ἐπὶ ποσὸν μὲν ἠπόρουν οἱ
Καρχηδόνιοι, ξενιζόμενοι ταῖς τῶν ὀργάνων κατασκευαῖς: οὐ μὴν ἀλλὰ τελέως κατεγνωκότες τῶν
ἐναντίων ἐνέβαλον οἱ πρῶτοι πλέοντες τετολμηκότως.
<milestone n="6" unit="section" />
τῶν δὲ συμπλεκομένων σκαφῶν ἀεὶ δεδεμένων τοῖς ὀργάνοις, καὶ τῶν ἀνδρῶν εὐθὺς ἐπιπορευομένων δι᾽ αὐτοῦ τοῦ κόρακος καὶ συμπλεκομένων ἐπὶ τοῖς καταστρώμασιν, οἱ μὲν ἐφονεύοντο
τῶν Καρχηδονίων, οἱ δὲ παρεδίδοσαν ἑαυτοὺς ἐκπληττόμενοι τὸ γινόμενον: παραπλήσιον γὰρ πεζομαχίας συνέβαινε τὸν κίνδυνον ἀποτελεῖσθαι.
<milestone n="7" unit="section" />
διὸ
καὶ τριάκοντα μὲν τὰς πρώτας συμβαλούσας ναῦς
αὐτάνδρους ἀπέβαλον, σὺν αἷς ἐγένετ᾽ αἰχμάλωτον
καὶ τὸ τοῦ στρατηγοῦ πλοῖον: Ἀννίβας δ᾽ ἀνελπίστως καὶ παραβόλως αὐτὸς ἐν τῇ σκάφῃ διέφυγεν.
<milestone n="8" unit="section" />
τὸ δὲ λοιπὸν πλῆθος τῶν Καρχηδονίων ἐποιεῖτο
μὲν τὸν ἐπίπλουν ὡς εἰς ἐμβολήν, ἐν δὲ τῷ συνεγγίζειν θεωροῦντες τὸ συμβεβηκὸς περὶ τὰς προπλεούσας ναῦς ἐξέκλινον καὶ διένευον τὰς τῶν
ὀργάνων ἐπιβολάς.
<milestone n="9" unit="section" />
πιστεύοντες δὲ τῷ ταχυναυτεῖν,
οἱ μὲν ἐκ πλαγίων, οἱ δὲ κατὰ πρύμναν ἐκπεριπλέοντες ἀσφαλῶς ἤλπιζον ποιήσασθαι τὰς ἐμβολάς.
<milestone n="10" unit="section" />
πάντη δὲ καὶ πάντως ἀντιπεριισταμένων καὶ συνδιανευόντων τῶν ὀργάνων οὕτως ὥστε κατ᾽ ἀνάγκην τοὺς ἐγγίσαντας συνδεδέσθαι, τέλος ἐγκλίναντες ἔφυγον οἱ Καρχηδόνιοι, καταπλαγέντες τὴν
καινοτομίαν τοῦ συμβαίνοντος, πεντήκοντα ναῦς
ἀποβαλόντες.</p></div2>
<div2 type="chapter" n="24" org="uniform" sample="complete">
<milestone n="1" unit="section" />
<p>οἱ δὲ Ῥωμαῖοι παραδόξως ἀντιπεποιημένοι τῆς
κατὰ θάλατταν ἐλπίδος, διπλασίως ἐπερρώσθησαν
ταῖς ὁρμαῖς πρὸς τὸν πόλεμον.
<milestone n="2" unit="section" />
τότε μὲν οὖν προσσχόντες τῇ Σικελίᾳ τήν τ᾽ Αἰγεσταίων ἔλυσαν πολιορκίαν ἐσχάτως αὐτῶν ἤδη διακειμένων κατά
τε τὴν ἐκ τῆς Αἰγέστης ἀναχώρησιν Μάκελλαν πόλιν κατὰ κράτος εἷλον.
<milestone n="3" unit="section" />
μετὰ δὲ τὴν ναυμαχίαν
Ἀμίλκας, ὁ τῶν Καρχηδονίων στρατηγὸς ὁ τεταγμένος ἐπὶ τῶν πεζικῶν δυνάμεων, διατρίβων περὶ
Πάνορμον, γνοὺς ἐν τοῖς Ῥωμαϊκοῖς στρατοπέδοις
στασιάζοντας τοὺς συμμάχους πρὸς τοὺς Ῥωμαίους
περὶ τῶν ἐν ταῖς μάχαις πρωτείων,
<milestone n="4" unit="section" />
καὶ πυνθανόμενος στρατοπεδεύειν αὐτοὺς καθ᾽ ἑαυτοὺς τοὺς
συμμάχους μεταξὺ τοῦ Παρώπου καὶ τῶν Θερμῶν
τῶν Ἱμεραίων, ἐπιπεσὼν αὐτοῖς αἰφνιδίως ἀναστρατοπεδεύουσι μετὰ πάσης τῆς δυνάμεως σχεδὸν
εἰς τετρακισχιλίους ἀπέκτεινεν.
<milestone n="5" unit="section" />
μετὰ δὲ ταύτην τὴν
πρᾶξιν ὁ μὲν Ἀννίβας ἔχων τὰς διασωθείσας ναῦς
ἀπέπλευσεν εἰς τὴν Καρχηδόνα, μετ᾽ οὐ πολὺ δ᾽
ἐκεῖθεν εἰς Σαρδόνα διῆρε, προσλαβὼν ναῦς καί
τινας τῶν ἐνδόξων τριηράρχων.
<milestone n="6" unit="section" />
χρόνοις δ᾽ οὐ
πολλοῖς κατόπιν ἐν τῇ Σαρδόνι συγκλεισθεὶς ὑπὸ
Ῥωμαίων ἔν τινι λιμένι καὶ πολλὰς ἀποβαλὼν τῶν
νεῶν, παραυτίκα συλληφθεὶς ὑπὸ τῶν διασωθέντων
Καρχηδονίων ἀνεσταυρώθη.
<milestone n="7" unit="section" />
Ῥωμαῖοι γὰρ ἅμα τῆς
θαλάττης ἥψαντο καὶ τῶν κατὰ Σαρδόνα πραγμάτων εὐθέως ἀντείχοντο.
<milestone n="8" unit="section" /></p>
<p>τὰ δ᾽ ἐν τῇ Σικελίᾳ στρατόπεδα τῶν Ῥωμαίων
κατὰ μὲν τὸν ἑξῆς ἐνιαυτὸν οὐδὲν ἄξιον ἔπραξαν
λόγου,
<milestone n="9" unit="section" />
τότε δὲ προσδεξάμενοι τοὺς ἐπικαθεσταμένους ἄρχοντας Αὖλον Ἀτίλιον καὶ Γάιον Σολπίκιον ὥρμησαν ἐπὶ τὸν Πάνορμον διὰ τὸ τὰς τῶν
Καρχηδονίων δυνάμεις ἐκεῖ παραχειμάζειν.
<milestone n="10" unit="section" />
οἱ δὲ
στρατηγοὶ συνεγγίσαντες τῇ πόλει μετὰ πάσης τῆς
δυνάμεως παρετάξαντο. τῶν δὲ πολεμίων οὐκ ἀντεξιόντων, πάλιν ἐντεῦθεν ἐποιήσαντο τὴν ὁρμὴν ἐπὶ
πόλιν Ἱππάναν,
<milestone n="11" unit="section" />
καὶ ταύτην μὲν ἐξ ἐφόδου κατὰ
κράτος ἔλαβον, εἷλον δὲ καὶ τὸ Μυττίστρατον, πολλοὺς χρόνους ὑπομεμενηκὸς τὴν πολιορκίαν διὰ τὴν
ὀχυρότητα τοῦ τόπου.
<milestone n="12" unit="section" />
τὴν δὲ Καμαριναίων πόλιν
μικρῷ πρότερον ἀπ᾽ αὐτῶν ἀποστᾶσαν, τότε προσενέγκαντες ἔργα καὶ καταβαλόντες τὰ τείχη κατέσχον: ὁμοίως δὲ καὶ τὴν Ἔνναν καὶ ἕτερα πλείω
πολισμάτια τῶν Καρχηδονίων.
<milestone n="13" unit="section" />
ἀπὸ δὲ τούτων γενόμενοι Λιπαραίους ἐπεχείρησαν πολιορκεῖν.</p></div2>
<div2 type="chapter" n="25" org="uniform" sample="complete">
<milestone n="1" unit="section" />
<p>τῷ δ᾽ ἑξῆς ἐνιαυτῷ Γάιος Ἀτίλιος ὁ στρατηγὸς
τῶν Ῥωμαίων πρὸς Τυνδαρίδα καθορμισθεὶς καὶ
συνθεασάμενος ἀτάκτως παραπλέοντα τὸν τῶν Καρχηδονίων στόλον, παραγγείλας τοῖς ἰδίοις πληρώμασιν ἕπεσθαι τοῖς ἡγουμένοις, αὐτὸς ὥρμησε πρὸ τῶν
ἄλλων, ἔχων δέκα ναῦς ὁμοπλοούσας.
<milestone n="2" unit="section" />
οἱ δὲ Καρχηδόνιοι συνιδόντες τῶν ὑπεναντίων τοὺς μὲν ἀκμὴν
ἐμβαίνοντας, τοὺς δ᾽ ἀναγομένους, τοὺς δὲ πρώτους πολὺ προειληφότας τῶν ἄλλων, ἐπιστρέψαντες
αὐτοῖς ἀπήντων.
<milestone n="3" unit="section" />
καὶ κυκλώσαντες τὰς μὲν ἄλλας
διέφθειραν, τὴν δὲ τοῦ στρατηγοῦ ναῦν παρ᾽ ὀλίγον αὔτανδρον ἔλαβον. οὐ μὴν ἀλλ᾽ αὕτη μὲν ταῖς
ὑπηρεσίαις ἐξηρτυμένη καὶ ταχυναυτοῦσα διέφυγε
παραδόξως τὸν κίνδυνον,
<milestone n="4" unit="section" />
αἱ δὲ λοιπαὶ τῶν Ῥωμαίων
ἐπιπλέουσαι κατὰ βραχὺ συνηθροίζοντο. γενόμεναι
δ᾽ ἐν μετώπῳ συνέβαλλον τοῖς πολεμίοις καὶ δέκα
μὲν αὐτάνδρους ναῦς ἔλαβον, ὀκτὼ δὲ κατέδυσαν.
αἱ δὲ λοιπαὶ τῶν Καρχηδονίων ἀπεχώρησαν εἰς τὰς
Λιπαραίας καλουμένας νήσους.
<milestone n="5" unit="section" /></p>
<p>ἐκ δὲ ταύτης τῆς ναυμαχίας ἀμφότεροι νομίζοντες
ἐφάμιλλον πεποιῆσθαι τὸν κίνδυνον, ὥρμησαν ὁλοσχερέστερον ἐπὶ τὸ συνίστασθαι ναυτικὰς δυνάμεις
καὶ τῶν κατὰ θάλατταν ἀντέχεσθαι πραγμάτων.
<milestone n="6" unit="section" />
αἱ
δὲ πεζικαὶ δυνάμεις ἐν τοῖς κατὰ ταῦτα καιροῖς οὐδὲν
ἔπραξαν ἄξιον μνήμης, ἀλλὰ περὶ μικρὰς καὶ τὰς τυχούσας πράξεις κατέτριψαν τοὺς χρόνους.
<milestone n="7" unit="section" />
διὸ παρασκευασάμενοι, καθάπερ εἶπον, εἰς τὴν ἐπιφερομένην
θερείαν ἀνήχθησαν Ῥωμαῖοι μὲν τριάκοντα καὶ τριακοσίαις μακραῖς ναυσὶ καταφράκτοις καὶ κατέσχον
εἰς Μεσσήνην.
<milestone n="8" unit="section" />
ὅθεν ἀναχθέντες ἔπλεον δεξιὰν ἔχοντες τὴν Σικελίαν, κάμψαντες δὲ τὸν Πάχυνον ὑπερῆραν εἰς Ἔκνομον διὰ τὸ καὶ τὸ πεζὸν στράτευμα
περὶ τούτους αὐτοὺς εἶναι τοὺς τόπους.
<milestone n="9" unit="section" />
Καρχηδόνιοι δὲ πεντήκοντα καὶ τριακοσίαις ναυσὶ καταφράκτοις ἀναπλεύσαντες Λιλυβαίῳ προσέσχον, ἐντεῦθεν δὲ πρὸς Ἡράκλειαν τὴν Μινῴαν καθωρμί</p></div2><div2 type="chapter" n="26" org="uniform" sample="complete">
<milestone n="1" unit="section" />
<p>σθησαν. ἦν δὲ τῶν μὲν Ῥωμαίων πρόθεσις εἰς
τὴν Λιβύην πλεῖν καὶ τὸν πόλεμον ἐκεῖ περισπᾶν,
ἵνα τοῖς Καρχηδονίοις μὴ περὶ Σικελίας, ἀλλὰ περὶ
σφῶν αὐτῶν καὶ τῆς ἰδίας χώρας ὁ κίνδυνος γίνηται.
<milestone n="2" unit="section" />
τοῖς δὲ Καρχηδονίοις τἀναντία τούτων ἐδόκει:
συνιδόντες γὰρ ὡς εὐέφοδός ἐστιν ἡ Λιβύη καὶ πᾶς
ὁ κατὰ τὴν χώραν λαὸς εὐχείρωτος τοῖς ἅπαξ εἰς
αὐτὴν ἐμβαλοῦσιν, οὐχ οἷοί τ᾽ ἦσαν ἐπιτρέπειν,
ἀλλὰ διακινδυνεύειν καὶ ναυμαχεῖν ἔσπευδον.
<milestone n="3" unit="section" />
ὄντων δὲ τῶν μὲν πρὸς τὸ κωλύειν, τῶν δὲ πρὸς τὸ
βιάζεσθαι, προφανὴς ἦν ὁ μέλλων ἀγὼν ἐκ τῆς ἑκατέρων συνίστασθαι φιλοτιμίας.
<milestone n="4" unit="section" />
οἱ μὲν οὖν Ῥωμαῖοι
πρὸς ἀμφότερα τὴν παρασκευὴν ἁρμόζουσαν ἐποιοῦντο πρός τε τὴν κατὰ θάλατταν χρείαν καὶ πρὸς
τὴν ἀπόβασιν τὴν εἰς τὴν πολεμίαν.
<milestone n="5" unit="section" />
διόπερ ἐπιλέξαντες ἐκ τῶν πεζικῶν στρατοπέδων τὰς ἀρίστας χεῖρας διεῖλον τὴν πᾶσαν δύναμιν, ἣν ἤμελλον ἀναλαμβάνειν, εἰς τέτταρα μέρη.
<milestone n="6" unit="section" />
τὸ δὲ μέρος ἕκαστον
διττὰς εἶχεν προσηγορίας: πρῶτον μὲν γὰρ ἐκαλεῖτο
στρατόπεδον καὶ πρῶτος στόλος καὶ τὰ λοιπὰ κατὰ
λόγον. τὸ δὲ τέταρτον καὶ τρίτην ἐπωνυμίαν ἔτι
προσειλήφει: τριάριοι γὰρ ὠνομάζοντο κατὰ τὴν ἐν
τοῖς πεζικοῖς στρατοπέδοις συνήθειαν.
<milestone n="7" unit="section" />
καὶ τὸ μὲν
σύμπαν ἦν στράτευμα τούτων τῆς ναυτικῆς δυνάμεως περὶ τέτταρας καὶ δέκα μυριάδας, ὡς ἂν ἑκάστης νεὼς λαμβανούσης ἐρέτας μὲν τριακοσίους, ἐπιβάτας δ᾽ ἑκατὸν εἴκοσιν.
<milestone n="8" unit="section" />
οἱ δὲ Καρχηδόνιοι τὸ μὲν
πλεῖον καὶ τὸ πᾶν ἡρμόζοντο πρὸς τὸν κατὰ θάλατταν κίνδυνον: τό γε μὴν πλῆθος αὐτῶν ἦν ὑπὲρ
πεντεκαίδεκα μυριάδας κατὰ τὸν τῶν νεῶν λόγον.
<milestone n="9" unit="section" />
ἐφ᾽ οἷς οὐχ οἷον ἄν τις παρὼν καὶ θεώμενος ὑπὸ
τὴν ὄψιν, ἀλλὰ κἂν ἀκούων καταπλαγείη τὸ τοῦ
κινδύνου μέγεθος καὶ τὴν τῶν πολιτευμάτων ἀμφοτέρων μεγαλομερίαν καὶ δύναμιν, στοχαζόμενος
ἔκ τε τοῦ τῶν ἀνδρῶν καὶ τοῦ τῶν νεῶν πλήθους.
<milestone n="10" unit="section" />
οἱ δὲ Ῥωμαῖοι συλλογιζόμενοι διότι τὸν μὲν πλοῦν
εἶναι συμβαίνει πελάγιον, τοὺς δὲ πολεμίους ταχυναυτεῖν, πανταχόθεν ἐπειρῶντο ποιεῖσθαι τὴν τάξιν
ἀσφαλῆ καὶ δυσπρόσοδον.
<milestone n="11" unit="section" />
τὰς μὲν οὖν ἑξήρεις δύ᾽
οὔσας, ἐφ᾽ ὧν ἔπλεον οἱ στρατηγοὶ Μάρκος Ἀτίλιος
καὶ Λεύκιος Μάλιος, πρώτας ἐν μετώπῳ παραλλήλους
ἔταξαν.
<milestone n="12" unit="section" />
τούτων δ᾽ ἑκατέρᾳ συνεχεῖς κατὰ μίαν ναῦν
ἐπιτάττοντες τῇ μὲν τὸν πρῶτον, τῇ δὲ τὸν δεύτερον στόλον ἐπέστησαν, ἀεὶ καθ᾽ ἑκάστην ναῦν ἑκατέρου τοῦ στόλου μεῖζον τὸ μεταξὺ ποιοῦντες διάστημα. ταῖς δὲ πρώρραις ἔξω νεύοντα τὰ σκάφη
τὴν ἐπίστασιν ἐπ᾽ ἀλλήλοις εἶχεν.
<milestone n="13" unit="section" />
ἐπειδὴ δὲ τὸν
πρῶτον καὶ δεύτερον στόλον ἁπλῶς εἰς ἔμβολον ἔταξαν, ἐπέβαλον τούτοις ἐπὶ μίαν ναῦν ἐν μετώπῳ
τὸ τρίτον στρατόπεδον: ὧν ἐπιστάντων ἀπετελέσθη
τρίγωνον τὸ πᾶν εἶδος τῆς τάξεως.
<milestone n="14" unit="section" />
ἐπὶ δὲ τούτοις
ἐπέστησαν τὰς ἱππηγούς, ῥύματα δόντες ἐξ αὐτῶν
ταῖς τοῦ τρίτου στόλου ναυσίν.
<milestone n="15" unit="section" />
ταύταις δὲ κατόπιν
ἐπέβαλον τὸν τέταρτον στόλον, τοὺς τριαρίους κληθέντας, ἐπὶ μίαν παρεκτείναντες ναῦν, ὡς ὑπερτείνειν ἐξ ἑκατέρου τοῦ μέρους τοὺς πρὸ ἑαυτῶν.
<milestone n="16" unit="section" />
καὶ
συναρμοσθέντων πάντων κατὰ τὸν εἰρημένον τρόπον, τὸ μὲν ὅλον ἀπετελέσθη σχῆμα τῆς τάξεως
ἔμβολον, οὗ τὸ μὲν ἐπὶ τὴν κορυφὴν μέρος ἦν κοῖλον, τὸ δὲ πρὸς τῇ βάσει στερεόν, τὸ δὲ σύμπαν
ἐνεργὸν καὶ πρακτικόν, ἅμα δὲ καὶ δυσδιάλυτον.</p></div2>
<div2 type="chapter" n="27" org="uniform" sample="complete">
<milestone n="1" unit="section" />
<p>οἱ δὲ τῶν Καρχηδονίων στρατηγοὶ κατὰ τὸν αὐτὸν
καιρὸν παρακαλέσαντες τὰ πλήθη διὰ βραχέων καὶ
συνυποδείξαντες αὐτοῖς ὅτι νικήσαντες μὲν τῇ ναυμαχίᾳ περὶ Σικελίας ποιήσονται τὸν πόλεμον, ἡττηθέντες δὲ περὶ τῆς σφετέρας πατρίδος κινδυνεύσουσιν καὶ τῶν ἀναγκαίων, οὕτως αὐτοῖς παρήγγειλαν ἐμβαίνειν εἰς τὰς ναῦς.
<milestone n="2" unit="section" />
προθύμως δὲ πάντων
ποιούντων τὸ παραγγελλόμενον διὰ τὸ προορᾶσθαι
τὸ μέλλον ἐκ τῶν εἰρημένων, εὐθαρσῶς ἀνήγοντο
καὶ καταπληκτικῶς.
<milestone n="3" unit="section" />
θεωροῦντες δὲ τὴν τῶν πολεμίων τάξιν οἱ στρατηγοὶ καὶ πρὸς ταύτην ἁρμοζόμενοι τὰ μὲν τρία μέρη τῆς αὑτῶν δυνάμεως ἐπὶ μίαν
ἔταττον ναῦν, πρὸς τὸ πέλαγος ἀνατείναντες τὸ δεξιὸν κέρας, ὡς κυκλώσοντες τοὺς ὑπεναντίους, πάσας ἱστάντες ἀντιπρώρρους τὰς ναῦς τοῖς πολεμίοις.
τὸ δὲ τέταρτον εὐώνυμον τῆς ὅλης τάξεως ἐποίουν,
<milestone n="4" unit="section" />
ἐν ἐπικαμπίῳ νεῦον πρὸς τὴν γῆν.
<milestone n="5" unit="section" />
ἡγοῦντο δὲ τῶν
Καρχηδονίων τοῦ μὲν δεξιοῦ κέρως, ἔχων ἐπίπλους
καὶ πεντήρεις τὰς μάλιστα ταχυναυτούσας πρὸς τὴν
ὑπερκέρασιν, Ἄννων ὁ περὶ τὸν Ἀκράγαντα λειφθεὶς
τῇ παρατάξει:
<milestone n="6" unit="section" />
τῶν δ᾽ εὐωνύμων εἶχε τὴν ἐπιμέλειαν
Ἀμίλκας ὁ περὶ τὴν Τυνδαρίδα ναυμαχήσας: ὃς τότε
κατὰ μέσην τὴν τάξιν ποιούμενος τὸν κίνδυνον ἐχρήσατό τινι στρατηγήματι κατὰ τὸν ἀγῶνα τοιῴδε.
<milestone n="7" unit="section" />
τῶν
γὰρ Ῥωμαίων συνθεασαμένων ἐπὶ λεπτὸν ἐκτεταμένους τοὺς Καρχηδονίους καὶ ποιησαμένων τὴν ὁρμὴν ἐπὶ μέσους, τὴν μὲν ἀρχὴν ὁ κίνδυνος ἔλαβε
τοιαύτην.
<milestone n="8" unit="section" />
ταχὺ δὲ τῶν περὶ τὰ μέσα Καρχηδονίων
ἐκ παραγγέλματος κλινάντων πρὸς φυγὴν χάριν τοῦ
διασπάσαι τὴν τῶν Ῥωμαίων τάξιν, οὗτοι μὲν ὑπεχώρουν μετὰ σπουδῆς, οἱ δὲ Ῥωμαῖοι κατόπιν ἠκολούθουν ἐκθύμως.
<milestone n="9" unit="section" />
ὁ μὲν οὖν πρῶτος καὶ δεύτερος
στόλος ἐπέκειτο τοῖς φεύγουσιν, τὸ δὲ τρίτον καὶ τὸ
τέταρτον στρατόπεδον ἀπεσπᾶτο, τῶν μὲν ῥυμουλκούντων τὰς ἱππηγοὺς ναῦς, τῶν δὲ τριαρίων συμμενόντων καὶ συνεφεδρευόντων τούτοις.
<milestone n="10" unit="section" />
ἐπεὶ δὲ
τὸν πρῶτον καὶ δεύτερον στόλον ἱκανὸν τῶν ἄλλων
ἐδόκουν ἀπεσπακέναι τόπον οἱ Καρχηδόνιοι, συνθήματος ἀρθέντος ἐκ τῆς Ἀμίλκου νεὼς μετεβάλοντο
πάντες ἅμα καὶ συνέβαλον τοῖς ἐπικειμένοις.
<milestone n="11" unit="section" />
ἀγῶνος δὲ συστάντος καρτεροῦ, τῷ μὲν ταχυναυτεῖν ἐκπεριπλέοντες καὶ ῥᾳδίως μὲν προσιόντες ὀξέως δ᾽
ἀποχωροῦντες πολὺ περιῆσαν οἱ Καρχηδόνιοι,
<milestone n="12" unit="section" />
τῷ
δὲ βιαιομαχεῖν κατὰ τὰς συμπλοκὰς καὶ συνδεῖν τοῖς
κόραξιν τοὺς ἅπαξ ἐγγίσαντας, ἅμα δὲ καὶ τῷ συναγωνιζομένων ἀμφοτέρων τῶν στρατηγῶν ἐν ὄψει
τῶν ἡγουμένων ποιεῖσθαι τὸν κίνδυνον, οὐχ ἧττον
ἐπικυδεστέρας εἶχον οἱ Ῥωμαῖοι τῶν Καρχηδονίων
τὰς ἐλπίδας.
<milestone n="13" unit="section" />
ἡ μὲν οὖν κατὰ τούτους μάχη τοιαύ</p></div2><div2 type="chapter" n="28" org="uniform" sample="complete">
<milestone n="1" unit="section" />
<p>την εἶχε διάθεσιν. κατὰ δὲ τὸν αὐτὸν καιρὸν τὸ
μὲν δεξιὸν κέρας ἔχων Ἄννων, τὸ μεῖναν ἐν ἀποστάσει κατὰ τὴν πρώτην συμβολήν, τό τε πέλαγος
ὑπεράρας ἐνέβαλε ταῖς τῶν τριαρίων ναυσὶ καὶ πολλὴν ἀπορίαν παρεῖχε καὶ δυσχρηστίαν αὐτοῖς.
<milestone n="2" unit="section" />
οἱ
δὲ παρὰ τὴν γῆν τεταγμένοι τῶν Καρχηδονίων
παραγεγονότες εἰς μέτωπον ἐκ τῆς προϋπαρχούσης
τάξεως καὶ ποιήσαντες ἀντιπρώρρους τὰς ναῦς ἐνέβαλον τοῖς ῥυμουλκοῦσι τὰς ἱππηγούς: οἱ δ᾽ ἀφέμενοι τὰ ῥύματα συνεπλέκοντο καὶ διηγωνίζοντο
τοῖς πολεμίοις.
<milestone n="3" unit="section" />
ἦν δὲ τρία μέρη τῆς ὅλης συμπλοκῆς, καὶ τρεῖς ναυμαχίαι συνέστησαν πολὺ κεχωρισμέναι τοῖς τόποις ἀλλήλων:
<milestone n="4" unit="section" />
τῷ δ᾽ ἑκατέρων πάρισα τὰ μέρη γενέσθαι κατὰ τὸν ἐξ ἀρχῆς χειρισμὸν
ἐφάμιλλον εἶναι συνέβαινε καὶ τὸν κίνδυνον.
<milestone n="5" unit="section" />
οὐ
μὴν ἀλλὰ τὸ κατὰ λόγον ἐν ἑκάστοις ἐπετελεῖτο
περὶ τὴν μάχην, ὅπερ εἰκὸς ὅταν ᾖ παραπλήσια
πάντα τὰ τῶν ἀγωνιζομένων.
<milestone n="6" unit="section" />
οἱ γὰρ πρῶτοι κινδυνεύσαντες πρῶτοι καὶ διεκρίθησαν: τέλος γὰρ ἐκβιασθέντες οἱ περὶ τὸν Ἀμίλκαν εἰς φυγὴν ὥρμησαν.
<milestone n="7" unit="section" />
ὁ μὲν οὖν Λεύκιος ἀνεδεῖτο τὰς αἰχμαλώτους
ναῦς: ὁ δὲ Μάρκος συνορῶν τὸν περὶ τοὺς τριαρίους καὶ τὰς ἱππηγοὺς ἀγῶνα κατὰ σπουδὴν ἐβοήθει
τούτοις, ἔχων τοῦ δευτέρου στόλου τὰς ἀκεραίους
ναῦς.
<milestone n="8" unit="section" />
συνάψαντος δὲ καὶ προσμίξαντος αὐτοῦ τοῖς
περὶ τὸν Ἄννωνα, ταχέως ἀναθαρρήσαντες οἱ τριάριοι, καίπερ ἤδη κακῶς ἀπαλλάττοντες, πάλιν ἐπερρώσθησαν πρὸς τὸν κίνδυνον.
<milestone n="9" unit="section" />
οἱ δὲ Καρχηδόνιοι,
τῶν μὲν κατὰ πρόσωπον αὐτοῖς προσμαχομένων,
τῶν δὲ κατὰ νώτου προσπιπτόντων, δυσχρηστούμενοι καὶ παραδόξως ὑπὸ τῶν βοηθησάντων κυκλούμενοι, κλίναντες πελαγίαν ἐποιοῦντο τὴν ὑποχώρησιν.
<milestone n="10" unit="section" />
κατὰ δὲ τὸν αὐτὸν καιρὸν ὅ τε Λεύκιος
ἐπαναπλέων ἤδη καὶ θεωρῶν συγκεκλεισμένον πρὸς
τῇ γῇ τὸν τρίτον στόλον ὑπὸ τοῦ τῶν Καρχηδονίων
εὐωνύμου κέρατος, ὅ τε Μάρκος ἐν ἀσφαλεῖ καταλιπὼν τὰς ἱππηγοὺς καὶ τοὺς τριαρίους ὥρμησαν ἀμφότεροι βοηθεῖν τοῖς κινδυνεύουσι.
<milestone n="11" unit="section" />
παραπλήσιον γὰρ ἦν ἤδη τὸ γινόμενον πολιορκίᾳ: καὶ
πάντες ἂν ἀπολώλεισαν οὗτοί γε προφανῶς, εἰ μὴ
δεδιότες τοὺς κόρακας οἱ Καρχηδόνιοι περιφράξαντες
μὲν αὐτοὺς πρὸς τῇ γῇ συνεῖχον, πρὸς δὲ τὰς ἐμβολὰς διὰ τὴν συμπλοκὴν εὐλαβῶς ἔχοντες οὐ προσῄεσαν.
<milestone n="12" unit="section" />
ταχέως δ᾽ ἐπιγενόμενοι καὶ κυκλώσαντες οἱ
στρατηγοὶ τοὺς Καρχηδονίους αὐτάνδρους μὲν ἔλαβον πεντήκοντα ναῦς τῶν πολεμίων, ὀλίγαι δέ τινες παρὰ τὴν γῆν ἐξελίξασαι διέφυγον.
<milestone n="13" unit="section" />
ὁ μὲν οὖν
κατὰ μέρος κίνδυνος τοιαύτην ἔσχε τὴν διάθεσιν,
τὸ δὲ τέλος τῆς συμπάσης ναυμαχίας ἐγένετο κατὰ
τοὺς Ῥωμαίους.
<milestone n="14" unit="section" />
διεφθάρη δὲ τούτων μὲν εἴκοσι
καὶ τέτταρα σκάφη, τῶν δὲ Καρχηδονίων ὑπὲρ τριάκοντα. ναῦς δὲ τῶν μὲν Ῥωμαίων αὔτανδρος οὐδεμία τοῖς πολεμίοις ἐγένεθ᾽ ὑποχείριος, τῶν δὲ
Καρχηδονίων ἑξήκοντα καὶ τέτταρες.</p></div2>
<div2 type="chapter" n="29" org="uniform" sample="complete">
<milestone n="1" unit="section" />
<p>μετὰ δὲ ταῦτα πάλιν οἱ Ῥωμαῖοι προσεπισιτισάμενοι καὶ τὰς αἰχμαλώτους ναῦς καταρτίσαντες,
ἔτι δὲ τὴν ἁρμόζουσαν τοῖς προτερήμασιν ἐπιμέλειαν
ποιησάμενοι τῶν πληρωμάτων ἀνήγοντο ποιούμενοι τὸν πλοῦν ὡς ἐπὶ τὴν Λιβύην.
<milestone n="2" unit="section" />
προσσχόντες
δὲ ταῖς πρώταις πλεούσαις ναυσὶν ὑπὸ τὴν ἄκραν
τὴν Ἑρμαίαν ἐπονομαζομένην, ἣ πρὸ παντὸς τοῦ
περὶ τὴν Καρχηδόνα κόλπου κειμένη προτείνει πελάγιος ὡς πρὸς τὴν Σικελίαν, καὶ προσδεξάμενοι
τὰς ἐπιπλεούσας ἐνταῦθα ναῦς καὶ πάντα συναθροίσαντες τὸν στόλον ἔπλεον παρὰ τὴν χώραν,
ἕως ἐπὶ τὴν Ἀσπίδα καλουμένην πόλιν ἀφίκοντο.
<milestone n="3" unit="section" />
ποιησάμενοι δὲ τὴν ἀπόβασιν ἐνταῦθα καὶ νεωλκήσαντες, ἔτι δὲ τάφρῳ καὶ χάρακι περιλαβόντες τὰς
ναῦς ἐγίνοντο πρὸς τὸ πολιορκεῖν αὐτήν, οὐ βουλομένων ἑκουσίως σφίσι προσχωρῆσαι τῶν κατεχόντων τὴν πόλιν.
<milestone n="4" unit="section" />
οἱ δὲ διαφυγόντες ἐκ τοῦ κατὰ
τὴν ναυμαχίαν κινδύνου τῶν Καρχηδονίων καταπλεύσαντες καὶ πεπεισμένοι τοὺς ὑπεναντίους ἐκ
τοῦ γεγονότος προτερήματος ἐπαρθέντας εὐθέως
ποιήσεσθαι τὸν ἐπίπλουν ἐπ᾽ αὐτὴν τὴν Καρχηδόνα, παρετήρουν ταῖς πεζικαῖς καὶ ναυτικαῖς δυνάμεσι τοὺς προκειμένους τῆς πόλεως τόπους.
<milestone n="5" unit="section" />
ἐπιγνόντες δὲ τοὺς Ῥωμαίους ἀσφαλῶς ἀποβεβηκότας
καὶ πολιορκοῦντας τὴν Ἀσπίδα, τοῦ μὲν παραφυλάττειν τὸν ἐπίπλουν ἀπέγνωσαν, συνήθροιζον δὲ
τὰς δυνάμεις καὶ περὶ φυλακὴν ἐγίνοντο τῆς τε
πόλεως καὶ τῆς χώρας.
<milestone n="6" unit="section" />
οἱ δὲ Ῥωμαῖοι κυριεύσαντες
τῆς Ἀσπίδος καὶ φυλακὴν ἀπολιπόντες τῆς πόλεως
καὶ χώρας, ἔτι δὲ πρεσβευτὰς εἰς τὴν Ῥώμην πέμψαντες τοὺς ἀπαγγελοῦντας μὲν περὶ τῶν γεγονότων, ἐρησομένους δὲ περὶ τῶν μελλόντων τί δεῖ
ποιεῖν καὶ πῶς χρῆσθαι τοῖς πράγμασιν, μετὰ δὲ
ταῦτα πάσῃ τῇ δυνάμει κατὰ σπουδὴν ἀναζεύξαντες
ὥρμησαν ἐπὶ τὸ πορθεῖν τὴν χώραν.
<milestone n="7" unit="section" />
οὐδενὸς δ᾽
ἐμποδὼν ἱσταμένου, πολλὰς μὲν οἰκήσεις περιττῶς
κατεσκευασμένας διέφθειραν, πολὺ δὲ πλῆθος τῆς
τετραπόδου λείας περιεβάλοντο: σώματα δὲ πλείω
τῶν δισμυρίων ἐπὶ τὰς ναῦς ἀνήγαγον.
<milestone n="8" unit="section" />
ἐν δὲ
τούτῳ τῷ καιρῷ παρῆσαν ἐκ τῆς Ῥώμης οἱ διασαφοῦντες ὅτι δεῖ τὸν μὲν ἕνα τῶν στρατηγῶν μένειν
ἔχοντα δυνάμεις τὰς ἀρκούσας, τὸν δ᾽ ἕτερον ἀποκομίζειν εἰς τὴν Ῥώμην τὸν στόλον.
<milestone n="9" unit="section" />
ὁ μὲν οὖν
Μάρκος ἔμενεν, ὑπολειπόμενος ναῦς τετταράκοντα
καὶ πεζοὺς μυρίους καὶ πεντακισχιλίους, ἱππεῖς δὲ
πεντακοσίους:
<milestone n="10" unit="section" />
ὁ δὲ Λεύκιος ἀναλαβὼν τὰ πληρώματα καὶ τὸ τῶν αἰχμαλώτων πλῆθος καὶ κομισθεὶς παρὰ τὴν Σικελίαν ἀσφαλῶς ἧκεν εἰς τὴν
Ῥώμην.</p></div2>
<div2 type="chapter" n="30" org="uniform" sample="complete">
<milestone n="1" unit="section" />
<p>οἱ δὲ Καρχηδόνιοι θεωροῦντες τὴν τῶν πολεμίων παρασκευὴν χρονιωτέραν οὖσαν, πρῶτον μὲν
στρατηγοὺς ἑαυτῶν εἵλοντο δύο, τόν τ᾽ Ἄννωνος
Ἀσδρούβαν καὶ Βώσταρον, μετὰ δὲ ταῦτα πρὸς τὸν
Ἀμίλκαν ἔπεμπον εἰς τὴν Ἡράκλειαν, καλοῦντες
κατὰ τάχος αὐτόν.
<milestone n="2" unit="section" />
ὁ δ᾽ ἀναλαβὼν ἱππεῖς πεντακοσίους καὶ πεζοὺς πεντακισχιλίους παρῆν εἰς τὴν
Καρχηδόνα: καὶ κατασταθεὶς στρατηγὸς τρίτος
ἐβουλεύετο μετὰ τῶν περὶ τὸν Ἀσδρούβαν πῶς δεῖ
χρῆσθαι τοῖς παροῦσιν.
<milestone n="3" unit="section" />
ἔδοξεν οὖν αὐτοῖς βοηθεῖν
τῇ χώρᾳ καὶ μὴ περιορᾶν αὐτὴν ἀδεῶς πορθουμένην.
<milestone n="4" unit="section" />
ὁ δὲ Μάρκος μετά τινας ἡμέρας ἐπεπορεύετο,
τὰ μὲν ἀτείχιστα τῶν ἐρυμάτων ἐξ ἐφόδου διαρπάζων, τὰ δὲ τετειχισμένα πολιορκῶν.
<milestone n="5" unit="section" />
ἀφικόμενος
δὲ πρὸς πόλιν Ἀδὺν ἀξιόχρεω, περιστρατοπεδεύσας
ταύτην συνίστατο μετὰ σπουδῆς ἔργα καὶ πολιορκίαν.
<milestone n="6" unit="section" />
οἱ δὲ Καρχηδόνιοι τῇ τε πόλει σπουδάζοντες βοηθῆσαι καὶ τῶν ὑπαίθρων ἀντιποιεῖσθαι κρίνοντες ἐξῆγον τὴν δύναμιν.
<milestone n="7" unit="section" />
καὶ καταλαβόμενοι
λόφον ὑπερδέξιον μὲν τῶν πολεμίων, ἀφυῆ δὲ ταῖς
ἑαυτῶν δυνάμεσιν, ἐν τούτῳ κατεστρατοπέδευσαν.
<milestone n="8" unit="section" />
λοιπὸν ἔχοντες μὲν τὰς πλείστας ἐλπίδας ἐν τοῖς
ἱππεῦσιν καὶ τοῖς θηρίοις, ἀφέμενοι δὲ τῶν ἐπιπέδων χωρίων καὶ συγκλείσαντες σφᾶς αὐτοὺς εἰς
τόπους ἐρυμνοὺς καὶ δυσβάτους, ἔμελλον διδάξειν
τοὺς πολεμίους ὃ δέον ἦν πράττειν κατ᾽ αὐτῶν. ὃ
δὴ καὶ συνέβη γενέσθαι.
<milestone n="9" unit="section" />
συννοήσαντες γὰρ οἱ τῶν
Ῥωμαίων ἡγεμόνες ἐμπείρως ὅτι τὸ πρακτικώτατον
καὶ φοβερώτατον τῆς τῶν ὑπεναντίων δυνάμεως
ἠχρείωται διὰ τοὺς τόπους, οὐκ ἀνέμειναν ἕως ἐκεῖνοι καταβάντες εἰς τὰ πεδία παρετάξαντο,
<milestone n="10" unit="section" />
χρώμενοι
δὲ τοῖς ἰδίοις καιροῖς ἅμα τῷ φωτὶ προσέβαινον ἐξ
ἑκατέρου τοῦ μέρους πρὸς τὸν λόφον.
<milestone n="11" unit="section" />
οἱ μὲν οὖν
ἱππεῖς καὶ τὰ θηρία τοῖς Καρχηδονίοις ἦν ἄχρηστα
τελέως: οἱ δὲ μισθοφόροι πάνυ γενναίως καὶ προθύμως ἐκβοηθήσαντες τὸ μὲν πρῶτον στρατόπεδον
ἠνάγκασαν ἐκκλῖναι καὶ φυγεῖν:
<milestone n="12" unit="section" />
ἐπεὶ δὲ προπεσόντες καὶ κυκλωθέντες ὑπὸ τῶν ἐκ θατέρου μέρους
προσβαινόντων ἐτράπησαν, μετὰ ταῦτα πάντες εὐθὺς ἐκ τῆς στρατοπεδείας ἐξέπεσον.
<milestone n="13" unit="section" />
τὰ μὲν οὖν
θηρία μετὰ τῶν ἱππέων, ἐπεὶ τάχιστα τῶν ὁμαλῶν
ἥψατο, μετ᾽ ἀσφαλείας ἐποιοῦντο τὴν ἀποχώρησιν:
<milestone n="14" unit="section" />
οἱ δὲ Ῥωμαῖοι τοὺς πεζοὺς βραχὺν ἐπιδιώξαντες
τόπον καὶ τὸν χάρακα διαρπάσαντες, μετὰ δὲ ταῦτα
πᾶσαν ἐπιπορευόμενοι τὴν χώραν καὶ τὰς πόλεις
ἀδεῶς ἐπόρθουν.
<milestone n="15" unit="section" />
γενόμενοι δὲ τῆς προσαγορευομένης πόλεως Τύνητος ἐγκρατεῖς, εὐφυοῦς ὑπαρχούσης πρὸς τὰς προκειμένας ἐπιβολάς, ἔτι δὲ κειμένης εὐκαίρως κατά τε τῆς πόλεως καὶ τῆς σύνεγγυς ταύτῃ χώρας, κατεστρατοπέδευσαν εἰς αὐτήν.</p></div2>
<div2 type="chapter" n="31" org="uniform" sample="complete">
<milestone n="1" unit="section" />
<p>οἱ δὲ Καρχηδόνιοι μικρῷ μὲν πρότερον κατὰ
θάλατταν, τότε δὲ κατὰ γῆν ἐπταικότες, οὐ διὰ τὴν
τῶν πολλῶν ἀνανδρίαν, ἀλλὰ διὰ τὴν τῶν ἡγουμένων ἀβουλίαν, κατὰ πάντα τρόπον ἐνεπεπτώκεισαν
εἰς δυσχερῆ διάθεσιν.
<milestone n="2" unit="section" />
ἅμα γὰρ τοῖς προειρημένοις
καὶ τὸ τῶν Νομάδων ἔθνος συνεπιτιθέμενον αὐτοῖς
οὐκ ἐλάττω, πλείω δὲ τῶν Ῥωμαίων εἰργάζετο κακὰ
τὴν χώραν.
<milestone n="3" unit="section" />
ἐξ ὧν διὰ τὸν φόβον συμφευγόντων
εἰς τὴν πόλιν τῶν ἀπὸ τῆς χώρας δυσθυμία καὶ
λιμὸς ἦν ὁλοσχερής, τὰ μὲν διὰ τὸ πλῆθος, τὰ δὲ
διὰ τὴν προσδοκίαν τῆς πολιορκίας.
<milestone n="4" unit="section" />
ὁ δὲ Μάρκος
ὁρῶν τοὺς Καρχηδονίους καὶ κατὰ γῆν καὶ κατὰ
θάλατταν ἐσφαλμένους καὶ νομίζων ὅσον οὔπω
κρατήσειν τῆς πόλεως, ἀγωνιῶν δὲ μὴ συμβῇ τὸν
ἐπιπαραγινόμενον στρατηγὸν ἐκ τῆς Ῥώμης φθάσαντα τὴν ἐπιγραφὴν τῶν πραγμάτων λαβεῖν, προυκαλεῖτο τοὺς Καρχηδονίους εἰς διαλύσεις.
<milestone n="5" unit="section" />
οἱ δ᾽
ἀσμένως ἀκούσαντες ἐξέπεμψαν αὑτῶν τοὺς πρώτους ἄνδρας: οἳ καὶ συμμίξαντες αὐτῷ τοσοῦτον
ἀπέσχον τοῦ ῥέπειν ταῖς γνώμαις ἐπὶ τὸ ποιεῖν τι
τῶν λεγομένων ὥστ᾽ οὐδ᾽ ἀκούοντες ὑπομένειν ἐδύναντο τὸ βάρος τῶν ἐπιταγμάτων.
<milestone n="6" unit="section" />
ὁ μὲν γὰρ Μάρκος ὡς ἤδη κεκρατηκὼς τῶν ὅλων, ὅ,τι ποτὲ συνεχώρει, πᾶν ᾤετο δεῖν αὐτοὺς ἐν χάριτι καὶ δωρεᾷ
λαμβάνειν:
<milestone n="7" unit="section" />
οἱ δὲ Καρχηδόνιοι θεωροῦντες ὅτι καὶ
γενομένοις αὐτοῖς ὑποχειρίοις οὐδὲν ἂν συνεξακολουθήσαι βαρύτερον τῶν τότε προσταγμάτων, οὐ
μόνον δυσαρεστήσαντες τοῖς προτεινομένοις ἐπανῆλθον, ἀλλὰ καὶ προσκόψαντες τῇ βαρύτητι τοῦ Μάρκου.
<milestone n="8" unit="section" />
τὸ δὲ συνέδριον τῶν Καρχηδονίων διακοῦσαν
τὰ προτεινόμενα παρὰ τοῦ στρατηγοῦ τῶν Ῥωμαίων,
καίπερ σχεδὸν ἀπεγνωκὸς τὰς τῆς σωτηρίας ἐλπίδας, ὅμως οὕτως ἀνδρωδῶς ἔστη καὶ γενναίως ὥστε
πᾶν ὑπομένειν εἵλετο καὶ παντὸς ἔργου καὶ καιροῦ
πεῖραν λαμβάνειν ἐφ᾽ ᾧ μηδὲν ἀγεννὲς μηδ᾽ ἀνάξιον τῶν πρὸ τοῦ πράξεων ὑπομεῖναι.</p></div2>
<div2 type="chapter" n="32" org="uniform" sample="complete">
<milestone n="1" unit="section" />
<p>περὶ δὲ τοὺς καιροὺς τούτους καταπλεῖ τις εἰς
τὴν Καρχηδόνα ξενολόγος τῶν ἀπεσταλμένων εἰς
τὴν Ἑλλάδα πρότερον [εἰς τὴν Καρχηδονίων], ἄγων
στρατιώτας πλείστους, ἐν οἷς καὶ Ξάνθιππόν τινα
Λακεδαιμόνιον, ἄνδρα τῆς Λακωνικῆς ἀγωγῆς μετεσχηκότα καὶ τριβὴν ἐν τοῖς πολεμικοῖς ἔχοντα
σύμμετρον.
<milestone n="2" unit="section" />
ὃς διακούσας τὸ γεγονὸς ἐλάττωμα καὶ
πῶς καὶ τίνι τρόπῳ γέγονεν, καὶ συνθεωρήσας τάς
τε λοιπὰς παρασκευὰς τῶν Καρχηδονίων καὶ τὸ
πλῆθος τῶν ἱππέων καὶ τῶν ἐλεφάντων παραυτίκα
συνελογίσατο καὶ πρὸς τοὺς φίλους ἐνεφάνισε διότι
συμβαίνει τοὺς Καρχηδονίους οὐχ ὑπὸ Ῥωμαίων,
αὐτοὺς δ᾽ ὑφ᾽ αὑτῶν ἡττᾶσθαι διὰ τὴν ἀπειρίαν
τῶν ἡγουμένων.
<milestone n="3" unit="section" />
ταχὺ δὲ διὰ τὴν περίστασιν τῶν
τοῦ Ξανθίππου λόγων διαδοθέντων εἰς τὰ πλήθη
καὶ τοὺς στρατηγούς, ἔγνωσαν οἱ προεστῶτες ἀνακαλεῖσθαι καὶ πεῖραν αὐτοῦ λαμβάνειν.
<milestone n="4" unit="section" />
ὁ δὲ παραγενόμενος εἰς τὰς χεῖρας ἔφερε τοῖς ἄρχουσι τοὺς
ἀπολογισμοὺς καὶ παρὰ τί νῦν σφαλείησαν, καὶ
διότι πεισθέντες αὐτῷ καὶ χρησάμενοι τοῖς ἐπιπέδοις τῶν τόπων ἔν τε ταῖς πορείαις καὶ στρατοπεδείαις καὶ παρατάξεσιν εὐχερῶς ἑαυτοῖς τε τὴν
ἀσφάλειαν δυνήσονται παρασκευάζειν καὶ τοὺς ὑπεναντίους νικᾶν.
<milestone n="5" unit="section" />
οἱ δὲ στρατηγοὶ δεξάμενοι τὰ
λεγόμενα καὶ πεισθέντες αὐτῷ παραχρῆμα τὰς δυνάμεις ἐνεχείρισαν.
<milestone n="6" unit="section" />
ἦν μὲν οὖν καὶ κατὰ ταύτην
τὴν παρὰ τοῦ Ξανθίππου διαδιδομένην φωνὴν ὁ
θροῦς καὶ λαλιά τις εὔελπις παρὰ τοῖς πολλοῖς:
<milestone n="7" unit="section" />
ὡς δ᾽ ἐξαγαγὼν πρὸ τῆς πόλεως τὴν δύναμιν ἐν
κόσμῳ παρενέβαλε καί τι καὶ κινεῖν τῶν μερῶν ἐν
τάξει καὶ παραγγέλλειν κατὰ νόμους ἤρξατο, τηλικαύτην ἐποίει διαφορὰν παρὰ τὴν τῶν πρότερον
στρατηγῶν ἀπειρίαν ὥστε μετὰ κραυγῆς ἐπισημαίνεσθαι τοὺς πολλοὺς καὶ σπεύδειν ὡς τάχιστα συμβαλεῖν τοῖς πολεμίοις, πεπεισμένους μηδὲν ἂν παθεῖν δεινὸν ἡγουμένου Ξανθίππου.
<milestone n="8" unit="section" />
τούτων δὲ
γινομένων οἱ στρατηγοὶ συνιδόντες τοὺς ὄχλους
ἀνατεθαρρηκότας παραδόξως ταῖς ψυχαῖς, παρακαλέσαντες αὐτοὺς τὰ πρέποντα τῷ καιρῷ μετ᾽ ὀλίγας
ἡμέρας ὥρμησαν ἀναλαβόντες τὴν δύναμιν.
<milestone n="9" unit="section" />
αὕτη
δ᾽ ἦν πεζοὶ μὲν εἰς μυρίους καὶ δισχιλίους, ἱππεῖς
δὲ τετρακισχίλιοι, τὸ δὲ τῶν ἐλεφάντων πλῆθος
ἔγγιστά που τῶν ἑκατόν.</p></div2>
<div2 type="chapter" n="33" org="uniform" sample="complete">
<milestone n="1" unit="section" />
<p>οἱ δὲ Ῥωμαῖοι θεωροῦντες τοὺς Καρχηδονίους
τάς τε πορείας ποιουμένους διὰ τῶν ὁμαλῶν τόπων
καὶ τὰς στρατοπεδείας τιθέντας ἐν τοῖς ἐπιπέδοις
τῶν χωρίων, κατ᾽ αὐτὸ μὲν τοῦτο ξενιζόμενοι διετρέποντο, τοῖς γε μὴν ὅλοις ἔσπευδον ἐγγίσαι τοῖς
πολεμίοις.
<milestone n="2" unit="section" />
συνάψαντες δὲ τὴν μὲν πρώτην ἡμέραν
κατεστρατοπέδευσαν ὡς δέκα σταδίους ἀποσχόντες
τῶν ὑπεναντίων.
<milestone n="3" unit="section" />
τῇ δὲ κατὰ πόδας οἱ μὲν προεστῶτες τῶν Καρχηδονίων ἐβουλεύοντο πῶς καὶ τί
πρακτέον εἴη κατὰ τὸ παρόν:
<milestone n="4" unit="section" />
οἱ δὲ πολλοὶ προθύμως ἔχοντες πρὸς τὸν κίνδυνον, συστρεφόμενοι
κατὰ μέρη καὶ κατ᾽ ὄνομα τὸν Ξάνθιππον ἀναβοῶντες ἐξάγειν σφᾶς ᾤοντο δεῖν τὴν ταχίστην.
<milestone n="5" unit="section" />
οἱ δὲ
στρατηγοὶ τήν τε τῶν ὄχλων ὁρμὴν καὶ προθυμίαν
θεωροῦντες, ἅμα δὲ καὶ τοῦ Ξανθίππου διαμαρτυρομένου μὴ παριέναι τὸν καιρόν, παρήγγειλαν τῷ
μὲν πλήθει διασκευάζεσθαι, τῷ δὲ Ξανθίππῳ χρῆσθαι τοῖς πράγμασιν ἐπέτρεψαν ὥς ποτ᾽ αὐτῷ δοκεῖ
συμφέρειν.
<milestone n="6" unit="section" />
ὁ δὲ λαβὼν τὴν ἐξουσίαν, τοὺς μὲν
ἐλέφαντας ἐξαγαγὼν ἐφ᾽ ἕνα πρὸ πάσης τῆς δυνάμεως ἐν μετώπῳ κατέστησε, τὴν δὲ φάλαγγα τῶν
Καρχηδονίων ἐν ἀποστήματι συμμέτρῳ τούτοις κατόπιν ἐπέστησε.
<milestone n="7" unit="section" />
τῶν δὲ μισθοφόρων τοὺς μὲν ἐπὶ
τὸ δεξιὸν κέρας παρενέβαλεν, τοὺς δ᾽ εὐκινητοτάτους
ὁμοῦ τοῖς ἱππεῦσιν ἑκατέρου τοῦ κέρατος προέστησεν.
<milestone n="8" unit="section" />
οἱ δὲ Ῥωμαῖοι συνιδόντες παραταττομένους
τοὺς ὑπεναντίους ἀντεξῄεσαν ἑτοίμως.
<milestone n="9" unit="section" />
καταπληττόμενοι δὲ καὶ προορώμενοι τὴν τῶν ἐλεφάντων ἔφοδον, προθέμενοι τοὺς γροσφομάχους πολλὰς ἐπ᾽
ἀλλήλαις κατόπιν ἵστασαν σημείας, τοὺς δ᾽ ἱππεῖς
ἐμέρισαν ἐφ᾽ ἑκάτερον τὸ κέρας.
<milestone n="10" unit="section" />
τὴν δὲ σύμπασαν
τάξιν βραχυτέραν μὲν ἢ πρόσθεν, βαθυτέραν δὲ
ποιήσαντες τῆς μὲν πρὸς τὰ θηρία μάχης δεόντως
ἦσαν ἐστοχασμένοι, τῆς δὲ πρὸς τοὺς ἱππεῖς, πολλαπλασίους ὄντας τῶν παρ᾽ αὐτοῖς, ὁλοσχερῶς ἠστόχησαν.
<milestone n="11" unit="section" />
ἐπεὶ δ᾽ ἀμφότεροι κατὰ τὰς ἑαυτῶν προαιρέσεις καὶ καθόλου καὶ κατὰ μέρος ἑκάστους ἔθηκαν εἰς τὰς ἁρμοζούσας τάξεις, ἔμενον ἐν κόσμῳ,
καραδοκοῦντες τὸν καιρὸν τῆς ἀλλήλων ἐπιθέσεως.</p></div2>
<div2 type="chapter" n="34" org="uniform" sample="complete">
<milestone n="1" unit="section" />
<p>ἅμα δὲ τῷ τὸν Ξάνθιππον τοῖς μὲν ἐπὶ τῶν θηρίων παραγγεῖλαι προάγειν καὶ διασπᾶν τὰς τῶν
ὑπεναντίων τάξεις, τοῖς δ᾽ ἱππεῦσιν ἐφ᾽ ἑκατέρου
τοῦ κέρατος κυκλοῦν καὶ προσβάλλειν τοῖς πολεμίοις,
<milestone n="2" unit="section" />
τότε δὴ καὶ τὸ τῶν Ῥωμαίων στρατόπεδον κατὰ
τὰ παρ᾽ αὐτοῖς ἔθη συνεψόφησαν τοῖς ὅπλοις καὶ
συναλαλάξαντες ὥρμησαν ἐπὶ τοὺς πολεμίους.
<milestone n="3" unit="section" />
οἱ μὲν
οὖν ἱππεῖς τῶν Ῥωμαίων ταχέως ἀφ᾽ ἑκατέρων τῶν
κεράτων ἔφυγον διὰ τὸ πολλαπλασίους εἶναι τοὺς
Καρχηδονίους.
<milestone n="4" unit="section" />
τῶν δὲ πεζῶν οἱ ταχθέντες ἐπὶ τοῦ
λαιοῦ κέρως, ἅμα μὲν ἐκκλίνοντες τὴν τῶν θηρίων
ἔφοδον, ἅμα δὲ καταφρονοῦντες τῶν μισθοφόρων
ὥρμησαν ἐπὶ τὸ δεξιὸν κέρας τῶν Καρχηδονίων:
τρεψάμενοι δὲ τούτους ἐπέκειντο καὶ κατεδίωκον
αὐτοὺς ἕως εἰς τὸν χάρακα.
<milestone n="5" unit="section" />
τῶν δὲ κατὰ τοὺς
ἐλέφαντας ταχθέντων οἱ μὲν πρῶτοι συμπεσόντες
ὑπὸ τῆς βίας τῶν ζῴων ἐξωθούμενοι καὶ καταπατούμενοι σωρηδὸν ἐν χειρῶν νόμῳ διεφθείροντο,
τῆς γε μὴν ὅλης τάξεως τὸ σύστημα διὰ τὸ βάθος
τῶν ἐφεστώτων ἕως τινὸς ἀδιάσπαστον ἔμεινεν.
<milestone n="6" unit="section" />
ἐπεὶ δ᾽ οἱ μὲν τὰς ἐσχάτας ἔχοντες τάξεις κυκλούμενοι πανταχόθεν ὑπὸ τῶν ἱππέων ἠναγκάζοντο
πρὸς τούτους στρεφόμενοι κινδυνεύειν, οἱ δὲ διὰ
μέσων τῶν ἐλεφάντων εἰς τὸ πρόσθεν ἐκβιαζόμενοι
καὶ κατὰ νώτου παριστάμενοι τῶν θηρίων εἰς ἀκέραιον καὶ συντεταγμένην ἐμπίπτοντες τὴν τῶν Καρχηδονίων φάλαγγα διεφθείροντο,
<milestone n="7" unit="section" />
τότε δὴ πανταχόθεν πονοῦντες οἱ μὲν πλεῖστοι τῶν Ῥωμαίων συνεπατήθησαν ὑπὸ τῆς ὑπερφυοῦς βίας τῶν ζῴων, οἱ
δὲ λοιποὶ συνηκοντίσθησαν ὑπὸ τοῦ πλήθους τῶν
ἱππέων ἐν αὐτῷ τῷ τῆς παρατάξεως τόπῳ, τελέως
δέ τινες ὀλίγοι πρὸς φυγὴν ὥρμησαν.
<milestone n="8" unit="section" />
οὐσῶν δὲ
πεδινῶν τῶν ὑποχωρήσεων, καὶ τούτων οἱ μὲν ὑπὸ
τῶν θηρίων καὶ τῶν ἱππέων ἀπώλλυντο, πεντακόσιοι δ᾽ ἴσως οἱ μετὰ Μάρκου τοῦ στρατηγοῦ φυγόντες μετ᾽ ὀλίγον ὑποχείριοι γενόμενοι σὺν αὐτῷ
'κείνῳ πάντες ἐζωγρήθησαν.
<milestone n="9" unit="section" />
τῶν μὲν οὖν παρὰ
τοῖς Καρχηδονίοις μισθοφόρων ἔπεσον εἰς ὀκτακοσίους οἱ κατὰ τὸ λαιὸν τῶν Ῥωμαίων ταχθέντες,
τῶν δὲ Ῥωμαίων ἐσώθησαν μὲν εἰς δισχιλίους οἱ
κατὰ τὸ δίωγμα τῶν προειρημένων ἐκτὸς γενόμενοι
τοῦ κινδύνου,
<milestone n="10" unit="section" />
τὸ δὲ λοιπὸν πλῆθος διεφθάρη πλὴν
Μάρκου τοῦ στρατηγοῦ καὶ τῶν ἅμα τούτῳ φυγόντων.
<milestone n="11" unit="section" />
αἱ μὲν οὖν σημεῖαι τῶν Ῥωμαίων αἱ σωθεῖσαι διέπεσον εἰς τὴν Ἀσπίδα παραδόξως:
<milestone n="12" unit="section" />
οἱ δὲ
Καρχηδόνιοι τοὺς νεκροὺς σκυλεύσαντες καὶ τὸν
στρατηγὸν ἅμα μετὰ τῶν αἰχμαλώτων ἄγοντες ἐπανῆλθον περιχαρεῖς τοῖς παροῦσιν εἰς τὴν πόλιν.</p></div2>
<div2 type="chapter" n="35" org="uniform" sample="complete">
<milestone n="1" unit="section" />
<p>ἐν ᾧ καιρῷ πολλά τις ἂν ὀρθῶς ἐπισημαινόμενος εὕροι πρὸς ἐπανόρθωσιν τοῦ τῶν ἀνθρώπων
βίου συντελεσθέντα.
<milestone n="2" unit="section" />
καὶ γὰρ τὸ διαπιστεῖν τῇ τύχῃ,
καὶ μάλιστα κατὰ τὰς εὐπραγίας, ἐναργέστατον
ἐφάνη πᾶσιν τότε διὰ τῶν Μάρκου συμπτωμάτων:
<milestone n="3" unit="section" />
ὁ γὰρ μικρῷ πρότερον οὐ διδοὺς ἔλεον οὐδὲ συγγνώμην τοῖς πταίουσιν παρὰ πόδας αὐτὸς ἤγετο δεησόμενος τούτων περὶ τῆς ἑαυτοῦ σωτηρίας.
<milestone n="4" unit="section" />
καὶ
μὴν τὸ παρ᾽ Εὐριπίδῃ πάλαι καλῶς εἰρῆσθαι δοκοῦν ὡς ἓν σοφὸν βούλευμα τὰς πολλὰς χεῖρας
νικᾷ τότε δι᾽ αὐτῶν τῶν ἔργων ἔλαβε τὴν πίστιν.
<milestone n="5" unit="section" />
εἷς γὰρ ἄνθρωπος καὶ μία γνώμη τὰ μὲν ἀήττητα
πλήθη καὶ πραγματικὰ δοκοῦντ᾽ εἶναι καθεῖλεν, τὸ
δὲ προφανῶς πεπτωκὸς ἄρδην πολίτευμα καὶ τὰς
ἀπηλγηκυίας ψυχὰς τῶν δυνάμεων ἐπὶ τὸ κρεῖττον
ἤγαγεν.
<milestone n="6" unit="section" />
ἐγὼ δὲ τούτων ἐπεμνήσθην χάριν τῆς τῶν
ἐντυγχανόντων τοῖς ὑπομνήμασι διορθώσεως.
<milestone n="7" unit="section" />
δυεῖν
γὰρ ὄντων τρόπων πᾶσιν ἀνθρώποις τῆς ἐπὶ τὸ
βέλτιον μεταθέσεως, τοῦ τε διὰ τῶν ἰδίων συμπτωμάτων καὶ τοῦ διὰ τῶν ἀλλοτρίων, ἐναργέστερον
μὲν εἶναι συμβαίνει τὸν διὰ τῶν οἰκείων περιπετειῶν, ἀβλαβέστερον δὲ τὸν διὰ τῶν ἀλλοτρίων.
διὸ τὸν μὲν οὐδέποθ᾽ ἑκουσίως αἱρετέον,
<milestone n="8" unit="section" />
ἐπεὶ μετὰ
μεγάλων πόνων καὶ κινδύνων ποιεῖ τὴν διόρθωσιν,
τὸν δ᾽ ἀεὶ θηρευτέον, ἐπεὶ χωρὶς βλάβης ἔστιν συνιδεῖν ἐν αὐτῷ τὸ βέλτιον.
<milestone n="9" unit="section" />
ἐξ ὧν συνιδόντι καλλίστην παιδείαν ἡγητέον πρὸς ἀληθινὸν βίον τὴν ἐκ
τῆς πραγματικῆς ἱστορίας περιγινομένην ἐμπειρίαν:
<milestone n="10" unit="section" />
μόνη γὰρ αὕτη χωρὶς βλάβης ἐπὶ
παντὸς καιροῦ
καὶ περιστάσεως κριτὰς ἀληθινοὺς ἀποτελεῖ τοῦ βελτίονος. ταῦτα μὲν οὖν ἡμῖν ἐπὶ τοσοῦτον εἰρήσθω.</p></div2>
<div2 type="chapter" n="36" org="uniform" sample="complete">
<milestone n="1" unit="section" />
<p>Καρχηδόνιοι δέ, κατὰ νοῦν ἁπάντων σφίσι κεχωρηκότων, ὑπερβολὴν χαρᾶς οὐκ ἀπέλιπον διά τε
τῆς πρὸς τὸν θεὸν εὐχαριστίας καὶ διὰ τῆς μετ᾽
ἀλλήλων φιλοφροσύνης.
<milestone n="2" unit="section" />
Ξάνθιππος δὲ τηλικαύτην
ἐπίδοσιν καὶ ῥοπὴν ποιήσας τοῖς Καρχηδονίων πράγμασιν μετ᾽ οὐ πολὺν χρόνον ἀπέπλευσεν πάλιν, φρονίμως καὶ συνετῶς βουλευσάμενος.
<milestone n="3" unit="section" />
αἱ γὰρ ἐπιφανεῖς καὶ παράδοξοι πράξεις βαρεῖς μὲν τοὺς φθόνους, ὀξείας δὲ τὰς διαβολὰς γεννῶσιν: ἃς οἱ μὲν
ἐγχώριοι διά τε τὰς συγγενείας καὶ τὸ τῶν φίλων
πλῆθος οἷοί τ᾽ ἂν εἶεν ἐπὶ πολὺν χρόνον ἀναφέρειν, οἱ δὲ ξένοι ταχέως ἐφ᾽ ἑκατέρων τούτων ἡττῶνται καὶ κινδυνεύουσι.
<milestone n="4" unit="section" />
λέγεται δὲ καὶ ἕτερος
ὑπὲρ τῆς ἀπαλλαγῆς τῆς Ξανθίππου λόγος, ὃν πειρασόμεθα διασαφεῖν οἰκειότερον λαβόντες τοῦ παρόντος καιρόν.</p>
<p>Ῥωμαῖοι δέ,
<milestone n="5" unit="section" />
προσπεσόντων σφίσι παρ᾽ ἐλπίδα
τῶν ἐν Λιβύῃ συμβεβηκότων, εὐθέως ἐγίνοντο πρὸς
τὸ καταρτίζειν τὸν στόλον καὶ τοὺς ἄνδρας ἐξαιρεῖσθαι τοὺς ἐν τῇ Λιβύῃ διασεσωσμένους.
<milestone n="6" unit="section" />
οἱ δὲ
Καρχηδόνιοι μετὰ ταῦτα στρατοπεδεύσαντες ἐπολιόρκουν τὴν Ἀσπίδα, σπουδάζοντες ἐγκρατεῖς γενέσθαι τῶν ἐκ τῆς μάχης διαφυγόντων.
<milestone n="7" unit="section" />
διὰ δὲ
τὴν γενναιότητα καὶ τόλμαν τῶν ἀνδρῶν οὐδαμῶς
ἑλεῖν δυνάμενοι τέλος ἀπέστησαν τῆς πολιορκίας.
<milestone n="8" unit="section" />
προσπεσόντος δ᾽ αὐτοῖς ἐξαρτύειν τὸν στόλον τοὺς
Ῥωμαίους καὶ μέλλειν αὖθις ἐπὶ τὴν Λιβύην ποιεῖσθαι τὸν πλοῦν, τὰ μὲν ἐπεσκεύαζον σκάφη, τὰ
δ᾽ ἐκ καταβολῆς ἐναυπηγοῦντο.
<milestone n="9" unit="section" />
ταχὺ δὲ συμπληρώσαντες ναῦς διακοσίας ἀνήχθησαν καὶ παρεφύλαττον τὸν ἐπίπλουν τῶν ὑπεναντίων.
<milestone n="10" unit="section" />
οἱ δὲ Ῥωμαῖοι τῆς θερείας ἀρχομένης καθελκύσαντες τριακόσια καὶ πεντήκοντα σκάφη καὶ στρατηγοὺς ἐπιστήσαντες Μάρκον Αἰμίλιον καὶ Σερούιον Φόλουιον
ἐξαπέστελλον. οἱ δ᾽ ἀναχθέντες ἔπλεον παρὰ τὴν
Σικελίαν ὡς ἐπὶ τῆς Λιβύης.
<milestone n="11" unit="section" />
συμμίξαντες δὲ περὶ
τὴν Ἑρμαίαν τῷ τῶν Καρχηδονίων στόλῳ, τούτους
μὲν ἐξ ἐφόδου καὶ ῥᾳδίως τρεψάμενοι ναῦς ἔλαβον
αὐτάνδρους ἑκατὸν δεκατέτταρας:
<milestone n="12" unit="section" />
τοὺς δ᾽ ἐν Λιβύῃ
διαμείναντας νεανίσκους ἀναλαβόντες ἐκ τῆς Ἀσπί</p></div2><div2 type="chapter" n="37" org="uniform" sample="complete">
<milestone n="1" unit="section" />
<p>δος ἔπλεον αὖθις ἐπὶ τῆς Σικελίας. διάραντες δὲ
τὸν πόρον ἀσφαλῶς καὶ προσμίξαντες τῇ τῶν Καμαριναίων χώρᾳ τηλικούτῳ περιέπεσον χειμῶνι καὶ
τηλικαύταις συμφοραῖς ὥστε μηδ᾽ ἂν εἰπεῖν ἀξίως
δύνασθαι διὰ τὴν ὑπερβολὴν τοῦ συμβάντος.
<milestone n="2" unit="section" />
τῶν
γὰρ ἑξήκοντα καὶ τεττάρων πρὸς ταῖς τριακοσίαις
ναυσὶν ὀγδοήκοντα μόνον συνέβη περιλειφθῆναι
σκάφη, τῶν δὲ λοιπῶν τὰ μὲν ὑποβρύχια γενέσθαι,
τὰ δ᾽ ὑπὸ τῆς ῥαχίας πρὸς ταῖς σπιλάσι καὶ τοῖς
ἀκρωτηρίοις καταγνύμενα πλήρη ποιῆσαι σωμάτων
τὴν παραλίαν καὶ ναυαγίων.
<milestone n="3" unit="section" />
ταύτης δὲ μείζω περιπέτειαν ἐν ἑνὶ καιρῷ κατὰ θάλατταν οὐδ᾽ ἱστορῆσθαι συμβέβηκεν. ἧς τὴν αἰτίαν οὐχ οὕτως εἰς τὴν
τύχην ὡς εἰς τοὺς ἡγεμόνας ἐπανοιστέον:
<milestone n="4" unit="section" />
πολλὰ
γὰρ τῶν κυβερνητῶν διαμαρτυραμένων μὴ πλεῖν
παρὰ τὴν ἔξω πλευρὰν τῆς Σικελίας τὴν πρὸς τὸ
Λιβυκὸν πέλαγος ἐστραμμένην διὰ τὸ τραχεῖαν
εἶναι καὶ δυσπροσόρμιστον, ἅμα δὲ καὶ τὴν μὲν
οὐδέπω καταλήγειν ἐπισημασίαν, τὴν δ᾽ ἐπιφέρεσθαι: μεταξὺ γὰρ ἐποιοῦντο τὸν πλοῦν τῆς Ὠρίωνος
<milestone n="5" unit="section" />
καὶ κυνὸς ἐπιτολῆς οὐθενὶ προσσχόντες τῶν λεγομένων ἔπλεον ἔξω πελάγιοι, σπουδάζοντές τινας τῶν
ἐν τῷ παράπλῳ πόλεις τῇ τοῦ γεγονότος εὐτυχήματος φαντασίᾳ καταπληξάμενοι προσλαβέσθαι.
<milestone n="6" unit="section" />
πλὴν
οὗτοι μὲν μικρῶν ἐλπίδων ἕνεκα μεγάλοις περιτυχόντες ἀτυχήμασι τότε τὴν αὑτῶν ἀβουλίαν ἔγνωσαν.
<milestone n="7" unit="section" />
καθόλου δὲ Ῥωμαῖοι πρὸς πάντα χρώμενοι
τῇ βίᾳ καὶ τὸ προτεθὲν οἰόμενοι δεῖν κατ᾽ ἀνάγκην
ἐπιτελεῖν καὶ μηδὲν ἀδύνατον εἶναι σφίσι τῶν ἅπαξ
δοξάντων, ἐν πολλοῖς μὲν κατορθοῦσι διὰ τὴν τοιαύτην ὁρμήν, ἐν τισὶ δὲ προφανῶς σφάλλονται, καὶ
μάλιστ᾽ ἐν τοῖς κατὰ θάλατταν.
<milestone n="8" unit="section" />
ἐπὶ μὲν γὰρ τῆς
γῆς πρὸς ἀνθρώπους καὶ τὰ τούτων ἔργα ποιούμενοι τὰς ἐπιβολὰς τὰ μὲν πολλὰ κατορθοῦσι διὰ τὸ
πρὸς παραπλησίους δυνάμεις χρῆσθαι τῇ βίᾳ, ποτὲ
δὲ καὶ σπανίως ἀποτυγχάνουσι:
<milestone n="9" unit="section" />
πρὸς δὲ τὴν θάλατταν καὶ πρὸς τὸ περιέχον ὅταν παραβάλλωνται
καὶ βιαιομαχῶσι, μεγάλοις ἐλαττώμασι περιπίπτουσιν.
<milestone n="10" unit="section" />
ὃ καὶ τότε καὶ πλεονάκις αὐτοῖς ἤδη συνέβη
καὶ συμβήσεται πάσχειν, ἕως ἄν ποτε διορθώσωνται
τὴν τοιαύτην τόλμαν καὶ βίαν, καθ᾽ ἣν οἴονται δεῖν
αὑτοῖς πάντα καιρὸν εἶναι πλωτὸν καὶ πορευτόν.</p></div2>
<div2 type="chapter" n="38" org="uniform" sample="complete">
<milestone n="1" unit="section" />
<p>οἱ δὲ Καρχηδόνιοι, συνέντες τὸν γεγονότα φθόρον τοῦ τῶν Ῥωμαίων στόλου καὶ νομίσαντες κατὰ
μὲν γῆν ἀξιόχρεως σφᾶς εἶναι διὰ τὸ προγεγονὸς
εὐτύχημα, κατὰ δὲ θάλατταν διὰ τὴν εἰρημένην τῶν
Ῥωμαίων περιπέτειαν, ὥρμησαν προθυμότερον ἐπί
τε τὰς ναυτικὰς καὶ πεζικὰς παρασκευάς.
<milestone n="2" unit="section" />
καὶ τὸν
μὲν Ἀσδρούβαν εὐθὺς ἐξαπέστελλον εἰς τὴν Σικελίαν,
δόντες αὐτῷ τούς τε προϋπάρχοντας καὶ τοὺς ἐκ
τῆς Ἡρακλείας παραγεγονότας στρατιώτας, ἅμα δὲ
τούτοις ἐλέφαντας ἑκατὸν καὶ τετταράκοντα.
<milestone n="3" unit="section" />
τοῦτον
δ᾽ ἐκπέμψαντες διακοσίας κατεσκευάζοντο ναῦς καὶ
τἄλλα τὰ πρὸς τὸν πλοῦν ἡτοίμαζον.
<milestone n="4" unit="section" />
ὁ δ᾽ Ἀσδρούβας
διακομισθεὶς εἰς τὸ Λιλύβαιον ἀσφαλῶς τά τε θηρία
καὶ τὰς δυνάμεις ἐγύμναζεν καὶ δῆλος ἦν ἀντιποιησόμενος τῶν ὑπαίθρων.
<milestone n="5" unit="section" />
Ῥωμαῖοι δὲ τῶν ἐκ τῆς
ναυαγίας ἀνακομισθέντων διακούσαντες τὸ κατὰ μέρος βαρέως μὲν ἤνεγκαν τὸ γεγονός: οὐ βουλόμενοι δὲ καθάπαξ εἴκειν, αὖθις ἔγνωσαν ἐκ δρυόχων
εἴκοσι καὶ διακόσια ναυπηγεῖσθαι σκάφη.
<milestone n="6" unit="section" />
τούτων
δὲ τὴν συντέλειαν ἐν τριμήνῳ λαβόντων, ὅπερ οὐδὲ
πιστεῦσαι ῥᾴδιον, εὐθέως οἱ κατασταθέντες ἄρχοντες Αὖλος Ἀτίλιος καὶ Γνάιος Κορνήλιος καταρτίσαντες τὸν στόλον ἀνήχθησαν,
<milestone n="7" unit="section" />
καὶ πλεύσαντες διὰ
πορθμοῦ προσέλαβον ἐκ τῆς Μεσσήνης τὰ διασωθέντα τῶν πλοίων ἐκ τῆς ναυαγίας καὶ κατάραντες εἰς Πάνορμον τῆς Σικελίας τριακοσίαις ναυσίν,
ἥπερ ἦν βαρυτάτη πόλις τῆς Καρχηδονίων ἐπαρχίας,
ἐνεχείρησαν αὐτὴν πολιορκεῖν.
<milestone n="8" unit="section" />
συστησάμενοι δὲ
κατὰ διττοὺς τόπους ἔργα καὶ τἄλλα παρασκευασάμενοι προσήγαγον τὰς μηχανάς.
<milestone n="9" unit="section" />
ῥᾳδίως δὲ τοῦ
παρὰ θάλατταν πύργου πεσόντος, καὶ βιασαμένων
ταύτῃ τῶν στρατιωτῶν, ἡ μὲν καλουμένη Νέα πόλις ἑαλώκει κατὰ κράτος: ἡ δὲ Παλαιὰ προσαγορευομένη τούτου συμβάντος ἐκινδύνευσεν. διὸ καὶ ταχέως ἐνέδωκαν αὐτὴν οἱ κατοικοῦντες.
<milestone n="10" unit="section" />
γενόμενοι
δ᾽ ἐγκρατεῖς οὗτοι μὲν ἀπέπλευσαν εἰς τὴν Ῥώμην,</p></div2>
<div2 type="chapter" n="39" org="uniform" sample="complete">
<milestone n="1" unit="section" />
<p>ἀπολιπόντες φυλακὴν τῆς πόλεως. μετὰ δὲ ταῦτα
τῆς θερείας ἐπιγενομένης οἱ κατασταθέντες ἄρχοντες
Γνάιος Σερουίλιος καὶ Γάιος Σεμπρώνιος ἀνέπλευσαν παντὶ τῷ στόλῳ καὶ διάραντες εἰς τὴν Σικελίαν ἀφώρμησαν ἐντεῦθεν εἰς τὴν Λιβύην.
<milestone n="2" unit="section" />
κομιζόμενοι δὲ παρὰ τὴν χώραν ἐποιοῦντο καὶ πλείστας
ἀποβάσεις. ἐν αἷς οὐδὲν ἀξιόλογον πράττοντες παρεγίνοντο πρὸς τὴν τῶν Λωτοφάγων νῆσον, ἣ καλεῖται μὲν Μῆνιγξ, οὐ μακρὰν δ᾽ ἀπέχει τῆς μικρᾶς
Σύρτεως.
<milestone n="3" unit="section" />
ἐν ᾗ προσπεσόντες εἴς τινα βράχεα διὰ
τὴν ἀπειρίαν, γενομένης ἀμπώτεως καὶ καθισάντων
τῶν πλοίων εἰς πᾶσαν ἦλθον ἀπορίαν.
<milestone n="4" unit="section" />
οὐ μὴν
ἀλλὰ πάλιν ἀνελπίστως μετά τινα χρόνον ἐπενεχθείσης τῆς θαλάττης, ἐκρίψαντες ἐκ τῶν πλοίων
πάντα τὰ βάρη μόλις ἐκούφισαν τὰς ναῦς.
<milestone n="5" unit="section" />
οὗ γενομένου φυγῇ παραπλήσιον ἐποιήσαντο τὸν ἀπόπλουν. ἁψάμενοι δὲ τῆς Σικελίας καὶ κάμψαντες
τὸ Λιλύβαιον καθωρμίσθησαν εἰς Πάνορμον.
<milestone n="6" unit="section" />
ἐντεῦθεν δὲ ποιούμενοι παραβόλως καὶ διὰ πόρου τὸν
πλοῦν εἰς τὴν Ῥώμην πάλιν περιέπεσον χειμῶνι τηλικούτῳ τὸ μέγεθος ὥστε πλείω τῶν ἑκατὸν καὶ
πεντήκοντα πλοίων ἀποβαλεῖν.</p>
<p>οἱ δ᾽ ἐν τῇ Ῥώμῃ τούτων συμβάντων,
<milestone n="7" unit="section" />
καίπερ ὄντες ἐν παντὶ φιλότιμοι διαφερόντως, ὅμως τότε διὰ
τὸ μέγεθος καὶ τὸ πλῆθος τῶν συμπτωμάτων τοῦ
μὲν ἔτι στόλον ἁθροίζειν ἀναγκασθέντες ὑπὸ τῶν
πραγμάτων ἀπέστησαν,
<milestone n="8" unit="section" />
ἐν δὲ ταῖς πεζικαῖς δυνάμεσι
τὰς ὑπολοίπους ἔχοντες ἐλπίδας, τοὺς μὲν στρατηγοὺς ἀπέστελλον Λεύκιον Καικίλιον καὶ Γάιον Φούριον καὶ στρατόπεδα μετὰ τούτων εἰς τὴν Σικελίαν,
ἑξήκοντα δὲ μόνον ἐπλήρωσαν ναῦς χάριν τοῦ τὰς
ἀγορὰς κομίζειν τοῖς στρατοπέδοις.
<milestone n="9" unit="section" />
ἐκ δὲ τῶν εἰρημένων περιπετειῶν συνέβη πάλιν ἐπικυδέστερα γενέσθαι τὰ τῶν Καρχηδονίων πράγματα.
<milestone n="10" unit="section" />
τῆς μὲν γὰρ
θαλάττης ἀδεῶς ἐπεκράτουν ἐκκεχωρηκότων τῶν
Ῥωμαίων, ἐν δὲ ταῖς πεζικαῖς δυνάμεσι μεγάλας
εἶχον ἐλπίδας.
<milestone n="11" unit="section" />
καὶ τοῦτ᾽ ἔπασχον οὐκ ἀλόγως: οἱ
γὰρ Ῥωμαῖοι, διαδοθείσης φήμης περὶ τῆς ἐν τῇ
Λιβύῃ μάχης ὅτι τὰ θηρία τάς τε τάξεις αὐτῶν
διασπάσαι καὶ τοὺς πλείστους διαφθείραι τῶν ἀνδρῶν,
<milestone n="12" unit="section" />
οὕτως ἦσαν κατάφοβοι τοὺς ἐλέφαντας ὡς
ἐπὶ δύ᾽ ἐνιαυτοὺς τοὺς ἑξῆς τῶν προειρημένων καιρῶν πολλάκις μὲν ἐν τῇ Λιλυβαιίτιδι χώρᾳ, πολλάκις
δ᾽ ἐν τῇ Σελινουντίᾳ παραταττόμενοι τοῖς πολεμίοις

ἐν ἓξ καὶ πέντε σταδίοις οὐκ ἐθάρρησαν οὐδέποτε
κατάρξαι τῆς μάχης οὐδ᾽ εἰς τοὺς ὁμαλοὺς καθόλου
συγκαταβῆναι τόπους, δεδιότες τὴν τῶν ἐλεφάντων
ἔφοδον.
<milestone n="13" unit="section" />
Θέρμαν δὲ μόνον καὶ Λιπάραν ἐξεπολιόρκησαν ἐν τούτοις τοῖς καιροῖς, ἀντεχόμενοι τῶν
ὀρεινῶν καὶ δυσδιαβάτων τόπων.
<milestone n="14" unit="section" />
διὸ καὶ θεωροῦντες οἱ Ῥωμαῖοι τὴν ἐν τοῖς πεζικοῖς στρατοπέδοις
πτοίαν καὶ δυσελπιστίαν αὖθις ἔγνωσαν ἐκ μεταμελείας ἀντιλαμβάνεσθαι τῆς θαλάττης.
<milestone n="15" unit="section" />
καὶ καταστήσαντες στρατηγοὺς Γάιον Ἀτίλιον καὶ Λεύκιον
Μάλιον ναυπηγοῦνται πεντήκοντα σκάφη καὶ κατέγραφον καὶ συνήθροιζον στόλον ἐνεργῶς.</p></div2>
<div2 type="chapter" n="40" org="uniform" sample="complete">
<milestone n="1" unit="section" />
<p>ὁ δὲ προεστὼς τῶν Καρχηδονίων Ἀσδρούβας,
ὁρῶν ἀποδειλιῶντας τοὺς Ῥωμαίους ἐν ταῖς προγεγενημέναις παρατάξεσιν, πυθόμενος τὸν μὲν ἕνα τῶν
στρατηγῶν μετὰ τῆς ἡμισείας δυνάμεως εἰς τὴν Ἰταλίαν ἀπηλλάχθαι, τὸν δὲ Καικίλιον ἐν τῷ Πανόρμῳ
διατρίβειν τὸ λοιπὸν μέρος ἔχοντα τῆς στρατιᾶς,
βουλόμενον ἐφεδρεῦσαι τοῖς τῶν συμμάχων καρποῖς ἀκμαζούσης τῆς συγκομιδῆς,
<milestone n="2" unit="section" />
ἀναλαβὼν ἐκ τοῦ
Λιλυβαίου τὴν δύναμιν ὥρμησεν καὶ κατεστρατοπέδευσεν πρὸς τοῖς ὅροις τῆς χώρας τῆς Πανορμίτιδος.
ὁ δὲ Καικίλιος,
<milestone n="3" unit="section" />
θεωρῶν αὐτὸν κατατεθαρρηκότα,
καὶ σπουδάζων ἐκκαλεῖσθαι τὴν ὁρμὴν αὐτοῦ, συνεῖχε τοὺς στρατιώτας ἐντὸς τῶν πυλῶν.
<milestone n="4" unit="section" />
οἷς ἐπαιρόμενος Ἀσδρούβας, ὡς οὐ τολμῶντος ἀντεξιέναι
τοῦ Καικιλίου, θρασέως ὁρμήσας παντὶ τῷ στρατεύματι κατῆρε διὰ τῶν στενῶν εἰς τὴν Πανορμῖτιν.
<milestone n="5" unit="section" />
φθείροντος δὲ τοὺς καρποὺς αὐτοῦ μέχρι
τῆς πόλεως, ἔμενεν ἐπὶ τῆς ὑποκειμένης γνώμης ὁ
Καικίλιος, ἕως αὐτὸν ἐξεκαλέσατο διαβῆναι τὸν πρὸ
τῆς πόλεως ποταμόν.
<milestone n="6" unit="section" />
ἐπεὶ δὲ τὰ θηρία διεβίβασαν
οἱ Καρχηδόνιοι καὶ τὴν δύναμιν, τὸ τηνικαῦτα δὲ
τοὺς εὐζώνους ἐξαποστέλλων ἠρέθιζε, μέχρι πᾶν
αὐτοὺς ἐκτάξαι τὸ στρατόπεδον ἠνάγκασε.
<milestone n="7" unit="section" />
συνθεασάμενος δὲ γινόμενον ὃ προέθετο, τινὰς μὲν τῶν
εὐκινήτων πρὸ τοῦ τείχους καὶ τάφρου παρενέβαλε, προστάξας, ἂν ἐγγίζῃ τὰ θηρία πρὸς αὐτούς,
χρῆσθαι τοῖς βέλεσιν ἀφθόνως,
<milestone n="8" unit="section" />
ὅταν δ᾽ ἐκπιέζωνται, καταφεύγειν εἰς τὴν τάφρον καὶ πάλιν ἐκ ταύτης ὁρμωμένους εἰσακοντίζειν εἰς τὰ προσπίπτοντα
τῶν ζῴων:
<milestone n="9" unit="section" />
τοῖς δ᾽ ἐκ τῆς ἀγορᾶς βαναύσοις φέρειν προσέταξε τὰ βέλη καὶ παραβάλλειν ἔξω παρὰ
τὸν θεμέλιον τοῦ τείχους.
<milestone n="10" unit="section" />
αὐτὸς δὲ τὰς σημείας
ἔχων ἐπὶ τῆς κατὰ τὸ λαιὸν κέρας τῶν ὑπεναντίων
κειμένης πύλης ἐφεστήκει, πλείους ἀεὶ καὶ πλείους
ἐπαποστέλλων τοῖς ἀκροβολιζομένοις.
<milestone n="11" unit="section" />
ἅμα δὲ τῷ
τούτων ὁλοσχερεστέραν γενέσθαι τὴν συμπλοκὴν
ἀντιφιλοδοξοῦντες οἱ τῶν ἐλεφάντων ἐπιστάται πρὸς
τὸν Ἀσδρούβαν καὶ βουλόμενοι δι᾽ αὑτῶν ποιῆσαι
τὸ προτέρημα πάντες ὥρμησαν ἐπὶ τοὺς προκινδυνεύοντας: τρεψάμενοι δὲ τούτους ῥᾳδίως συνεδίωξαν εἰς τὴν τάφρον.
<milestone n="12" unit="section" />
προσπεσόντων δὲ τῶν θηρίων καὶ τιτρωσκομένων μὲν ὑπὸ τῶν ἐκ τοῦ τείχους τοξευόντων, συνακοντιζομένων δ᾽ ἐνεργοῖς καὶ
πυκνοῖς τοῖς ὑσσοῖς καὶ τοῖς γρόσφοις ὑπ᾽ ἀκεραίων
τῶν πρὸ τῆς τάφρου διατεταγμένων,
<milestone n="13" unit="section" />
συμβελῆ γινόμενα καὶ κατατραυματιζόμενα ταχέως διεταράχθη
καὶ στραφέντα κατὰ τῶν ἰδίων ἐφέρετο, τοὺς μὲν
ἄνδρας καταπατοῦντα καὶ διαφθείροντα, τὰς δὲ τάξεις συγχέοντα καὶ κατασπῶντα τὰς αὑτῶν.
<milestone n="14" unit="section" />
ἃ καὶ
κατιδὼν ὁ Καικίλιος ἐξῆγε τὴν δύναμιν ἐνεργῶς:
καὶ συμπεσὼν ἐκ πλαγίου κατὰ κέρας τεταραγμένοις τοῖς πολεμίοις ἀκεραίους ἔχων καὶ συντεταγμένους τροπὴν ἐποίει τῶν ὑπεναντίων ἰσχυρὰν
καὶ πολλοὺς μὲν αὐτῶν ἀπέκτεινεν, τοὺς δὲ λοιποὺς
ἠνάγκασε φεύγειν προτροπάδην.
<milestone n="15" unit="section" />
θηρία δὲ σὺν αὐτοῖς μὲν Ἰνδοῖς ἔλαβε δέκα, τῶν δὲ λοιπῶν τοὺς
Ἰνδοὺς ἀπερριφότων μετὰ τὴν μάχην περιελασάμενος ἐκυρίευσε πάντων.
<milestone n="16" unit="section" />
ταῦτα δ᾽ ἐπιτελεσάμενος
ὁμολογουμένως αἴτιος ἐδόκει γεγονέναι τοῖς Ῥωμαίων πράγμασι τοῦ πάλιν ἀναθαρρῆσαι τὰς πεζικὰς
δυνάμεις καὶ κρατῆσαι τῶν ὑπαίθρων.</p></div2>
<div2 type="chapter" n="41" org="uniform" sample="complete">
<milestone n="1" unit="section" />
<p>τοῦ δὲ προτερήματος τούτου προσπεσόντος εἰς
τὴν Ῥώμην, περιχαρεῖς ἦσαν οὐχ οὕτως ἐπὶ τῷ τοὺς
πολεμίους ἠλαττῶσθαι τῶν θηρίων ἐστερημένους,
ὡς ἐπὶ τῷ τοὺς ἰδίους τεθαρρηκέναι τῶν ἐλεφάντων κεκρατηκότας.
<milestone n="2" unit="section" />
διὸ καὶ πάλιν ἐπερρώσθησαν
διὰ ταῦτα κατὰ τὴν ἐξ ἀρχῆς πρόθεσιν εἰς τὸ μετὰ
στόλου καὶ ναυτικῆς δυνάμεως τοὺς στρατηγοὺς ἐπὶ
τὰς πράξεις ἐκπέμπειν, σπουδάζοντες εἰς δύναμιν
πέρας ἐπιθεῖναι τῷ πολέμῳ.
<milestone n="3" unit="section" />
παρασκευασθέντων δὲ
τῶν ἐπιτηδείων πρὸς τὴν ἐξαποστολὴν ἔπλεον οἱ
στρατηγοὶ διακοσίαις ναυσὶν ὡς ἐπὶ τῆς Σικελίας.
ἔτος δ᾽ ἦν τῷ πολέμῳ τετταρεσκαιδέκατον.
<milestone n="4" unit="section" />
καθορμισθέντες δὲ πρὸς τὸ Λιλύβαιον, ἅμα καὶ τῶν πεζικῶν ἐκεῖ στρατοπέδων αὐτοῖς ἀπηντηκότων, ἐνεχείρουν πολιορκεῖν, ὅτι κρατήσαντες ταύτης ῥᾳδίως
μεταβιβάσουσι τὸν πόλεμον εἰς τὴν Λιβύην.
<milestone n="5" unit="section" />
σχεδὸν δὲ περί γε τούτου τοῦ μέρους καὶ τῶν Καρχηδονίων οἱ προεστῶτες ὡμοδόξουν καὶ τοὺς αὐτοὺς εἶχον λογισμοὺς τοῖς Ῥωμαίοις.
<milestone n="6" unit="section" />
διὸ καὶ τἄλλα
πάρεργα ποιησάμενοι περὶ τὸ βοηθεῖν ἐγίνοντο καὶ
παραβάλλεσθαι καὶ πᾶν ὑπομένειν ὑπὲρ τῆς προειρημένης πόλεως διὰ τὸ μηδεμίαν ἀφορμὴν καταλείπεσθαι σφίσιν, πάσης δὲ τῆς ἄλλης Σικελίας ἐπικρατεῖν Ῥωμαίους πλὴν Δρεπάνων.
<milestone n="7" unit="section" />
ἵνα δὲ μὴ τοῖς
ἀγνοοῦσι τοὺς τόπους ἀσαφῆ τὰ λεγόμενα γίνηται,
πειρασόμεθα διὰ βραχέων ἀγαγεῖν εἰς ἔννοιαν τῆς
εὐκαιρίας καὶ θέσεως αὐτῶν τοὺς ἐντυγχάνοντας.</p></div2>
<div2 type="chapter" n="42" org="uniform" sample="complete">
<milestone n="1" unit="section" />
<p>τὴν μὲν οὖν σύμπασαν Σικελίαν τῇ θέσει τετάχθαι
συμβαίνει πρὸς τὴν Ἰταλίαν καὶ τἀκείνης πέρατα
παραπλησίως τῇ τῆς Πελοποννήσου θέσει πρὸς τὴν
λοιπὴν Ἑλλάδα καὶ τὰ ταύτης ἄκρα,
<milestone n="2" unit="section" />
τούτῳ δ᾽ αὐτῷ
διαφέρειν ἀλλήλων, ᾗ 'κείνη μὲν χερρόνησός ἐστιν,
αὕτη δὲ νῆσος: ἧς μὲν γὰρ ὁ μεταξὺ τόπος ἐστὶ
πορευτός, ἧς δὲ πλωτός.
<milestone n="3" unit="section" />
τὸ δὲ σχῆμα τῆς Σικελίας
ἐστὶ μὲν τρίγωνον, αἱ δὲ κορυφαὶ τῶν γωνιῶν
ἑκάστης ἀκρωτηρίων λαμβάνουσι τάξεις,
<milestone n="4" unit="section" />
ὧν τὸ μὲν
πρὸς μεσημβρίαν νεῦον, εἰς δὲ τὸ Σικελικὸν πέλαγος
ἀνατεῖνον Πάχυνος καλεῖται,
<milestone n="5" unit="section" />
τὸ δ᾽ εἰς τὰς ἄρκτους
κεκλιμένον ὁρίζει μὲν τοῦ πορθμοῦ τὸ πρὸς δύσεις
μέρος, ἀπέχει δὲ τῆς Ἰταλίας ὡς δεκαδύο στάδια,
προσαγορεύεται δὲ Πελωριάς.
<milestone n="6" unit="section" />
τὸ δὲ τρίτον τέτραπται μὲν εἰς αὐτὴν τὴν Λιβύην, ἐπίκειται δὲ τοῖς
προκειμένοις τῆς Καρχηδόνος ἀκρωτηρίοις εὐκαίρως, διέχον ὡς χιλίους σταδίους, νεύει δ᾽ εἰς χειμερινὰς δύσεις, διαιρεῖ δὲ τὸ Λιβυκὸν καὶ τὸ Σαρδῷον πέλαγος, προσαγορεύεται δὲ Λιλύβαιον.
<milestone n="7" unit="section" />
ἐπὶ
δὲ τούτῳ πόλις ὁμώνυμος κεῖται τῷ τόπῳ, περὶ ἣν
τότε συνέβαινε τοὺς Ῥωμαίους συνίστασθαι τὴν πολιορκίαν, τείχεσί τε διαφερόντως ἠσφαλισμένην καὶ
πέριξ τάφρῳ βαθείᾳ καὶ τενάγεσιν ἐκ θαλάττης, δι᾽
ὧν ἐστιν εἰς τοὺς λιμένας εἴσπλους πολλῆς δεόμενος ἐμπειρίας καὶ συνηθείας.
<milestone n="8" unit="section" />
ταύτῃ δὲ προσστρατοπεδεύσαντες ἐξ ἑκατέρου μέρους οἱ Ῥωμαῖοι
καὶ τὰ μεταξὺ τῶν στρατοπέδων τάφρῳ καὶ χάρακι
καὶ τείχει διαλαβόντες ἤρξαντο προσάγειν ἔργα
κατὰ τὸν ἔγγιστα κείμενον τῆς θαλάττης πύργον
ὡς πρὸς τὸ Λιβυκὸν πέλαγος.
<milestone n="9" unit="section" />
προσκατασκευάζοντες δ᾽ ἀεὶ τοῖς ὑποκειμένοις καὶ παρεκτείνοντες τῶν
ἔργων τὰς κατασκευὰς τέλος ἓξ πύργους τοὺς συνεχεῖς τῷ προειρημένῳ κατέβαλον, τοὺς δὲ λοιποὺς
πάντας ἅμα κριοκοπεῖν ἐνεχείρησαν.
<milestone n="10" unit="section" />
γινομένης δ᾽
ἐνεργοῦ καὶ καταπληκτικῆς τῆς πολιορκίας, καὶ τῶν
πύργων τῶν μὲν πονούντων ἀν᾽ ἑκάστην ἡμέραν,
τῶν δ᾽ ἐρειπομένων, ἅμα δὲ καὶ τῶν ἔργων ἐπιβαινόντων ἀεὶ καὶ μᾶλλον ἐντὸς τῆς πόλεως,
<milestone n="11" unit="section" />
ἦν
ἰσχυρὰ διατροπὴ καὶ κατάπληξις παρὰ τοῖς πολιορκουμένοις, καίπερ ὄντων ἐν τῇ πόλει χωρὶς τοῦ πολιτικοῦ πλήθους αὐτῶν τῶν μισθοφόρων εἰς μυρίους.
<milestone n="12" unit="section" />
οὐ μὴν ἀλλ᾽ ὅ γε στρατηγὸς αὐτῶν Ἰμίλκων οὐδὲν παρέλειπε τῶν δυνατῶν, ἀλλὰ τὰ μὲν
ἀντοικοδομῶν, τὰ δ᾽ ἀντιμεταλλεύων οὐ τὴν τυχοῦσαν ἀπορίαν παρεῖχε τοῖς ὑπεναντίοις.
<milestone n="13" unit="section" />
ἔτι δὲ καθ᾽
ἑκάστην ἡμέραν ἐπιπορευόμενος καὶ τοῖς ἔργοις ἐγχειρῶν, εἴ πως δύναιτο πῦρ ἐμβαλεῖν, πολλοὺς
ὑπὲρ τούτου τοῦ μέρους καὶ παραβόλους ἀγῶνας
δὴ συνίστατο καὶ μεθ᾽ ἡμέραν καὶ νύκτωρ, ὥστε
πλείους ἐνίοτε γίνεσθαι νεκροὺς ἐν ταῖς τοιαύταις
συμπλοκαῖς τῶν εἰωθότων πίπτειν ἐν ταῖς παρατάξεσι.</p></div2>
<div2 type="chapter" n="43" org="uniform" sample="complete">
<milestone n="1" unit="section" />
<p>κατὰ δὲ τοὺς καιροὺς τούτους τῶν ἡγεμόνων
τινὲς τῶν τὰς μεγίστας χώρας ἐχόντων ἐν τοῖς μισθοφόροις συλλαλήσαντες ἑαυτοῖς ὑπὲρ τοῦ τὴν
πόλιν ἐνδοῦναι τοῖς Ῥωμαίοις καὶ πεπεισμένοι πειθαρχήσειν σφίσι τοὺς ὑποτεταγμένους, ἐξεπήδησαν
νυκτὸς ἐκ τῆς πόλεως ἐπὶ τὸ στρατόπεδον καὶ
διελέγοντο τῷ τῶν Ῥωμαίων στρατηγῷ περὶ τούτων.
<milestone n="2" unit="section" />
ὁ δ᾽ Ἀχαιὸς Ἀλέξων ὁ καὶ τοῖς Ἀκραγαντίνοις κατὰ τοὺς ἐπάνω χρόνους αἴτιος γενόμενος τῆς
σωτηρίας, καθ᾽ ὃν καιρὸν ἐπεβάλοντο παρασπονδεῖν αὐτοὺς οἱ τῶν Συρακοσίων μισθοφόροι, καὶ
τότε πρῶτος συνεὶς τὴν πρᾶξιν ἀνήγγειλε τῷ στρατηγῷ τῶν Καρχηδονίων.
<milestone n="3" unit="section" />
ὁ δὲ διακούσας παραχρῆμα συνῆγε τοὺς καταλειπομένους τῶν ἡγεμόνων
καὶ παρεκάλει μετὰ δεήσεως, μεγάλας δωρεὰς καὶ
χάριτας ὑπισχνούμενος, ἐὰν ἐμμείνωσι τῇ πρὸς αὐτὸν πίστει καὶ μὴ κοινωνήσωσι τοῖς ἐξεληλυθόσι
τῆς ἐπιβολῆς.
<milestone n="4" unit="section" />
δεχομένων δὲ προθύμως τοὺς λόγους, εὐθέως μετ᾽ αὐτῶν ἀπέστειλε πρὸς μὲν τοὺς
Κελτοὺς Ἀννίβαν τὸν υἱὸν τὸν Ἀννίβου τοῦ μεταλλάξαντος ἐν Σαρδόνι διὰ τὴν προγεγενημένην ἐν
τῇ στρατείᾳ πρὸς αὐτοὺς συνήθειαν, ἐπὶ δὲ τοὺς
ἄλλους μισθοφόρους Ἀλέξωνα διὰ τὴν παρ᾽ ἐκείνοις ἀποδοχὴν αὐτοῦ καὶ πίστιν:
<milestone n="5" unit="section" />
οἳ καὶ συναγαγόντες τὰ πλήθη καὶ παρακαλέσαντες, ἔτι δὲ πιστωσάμενοι τὰς προτεινομένας ἑκάστοις δωρεὰς ὑπὸ
τοῦ στρατηγοῦ, ῥᾳδίως ἔπεισαν αὐτοὺς μένειν ἐπὶ
τῶν ὑποκειμένων.
<milestone n="6" unit="section" />
διὸ καὶ μετὰ ταῦτα, τῶν ἐκπηδησάντων ἐκ τοῦ προφανοῦς ἐρχομένων πρὸς τὰ
τείχη καὶ βουλομένων παρακαλεῖν καὶ λέγειν τι περὶ
τῆς τῶν Ῥωμαίων ἐπαγγελίας, οὐχ οἷον προσεῖχον
αὐτοῖς, ἀλλ᾽ ἁπλῶς οὐδ᾽ ἀκούειν ἠξίουν, βάλλοντες
δὲ τοῖς λίθοις καὶ συνακοντίζοντες ἀπεδίωξαν ἀπὸ
τοῦ τείχους.
<milestone n="7" unit="section" />
Καρχηδόνιοι μὲν οὖν διὰ τὰς προειρημένας αἰτίας παρὰ μικρὸν ἦλθον ἀπολέσαι τὰ πράγματα, παρασπονδηθέντες ὑπὸ τῶν μισθοφόρων:
<milestone n="8" unit="section" />
Ἀλέξων δὲ πρότερον Ἀκραγαντίνοις ἔσωσε διὰ τὴν
πίστιν οὐ μόνον τὴν πόλιν καὶ τὴν χώραν, ἀλλὰ
καὶ τοὺς νόμους καὶ τὴν ἐλευθερίαν, τότε δὲ
Καρχηδονίοις αἴτιος ἐγένετο τοῦ μὴ σφαλῆναι τοῖς
ὅλοις.</p></div2>
<div2 type="chapter" n="44" org="uniform" sample="complete">
<milestone n="1" unit="section" />
<p>οἱ δ᾽ ἐν τῇ Καρχηδόνι τούτων μὲν οὐδὲν εἰδότες, συλλογιζόμενοι δὲ τὰς ἐν ταῖς πολιορκίαις
χρείας, πληρώσαντες στρατιωτῶν πεντήκοντα ναῦς
καὶ παρακαλέσαντες τοῖς ἁρμόζουσι λόγοις τῆς πράξεως τὸν ἐπὶ τούτοις τεταγμένον Ἀννίβαν, ὃς ἦν
Ἀμίλκου μὲν υἱὸς τριήραρχος δὲ καὶ φίλος Ἀτάρβου πρῶτος, ἐξαπέστειλαν κατὰ σπουδήν, ἐντειλάμενοι μὴ καταμελλῆσαι, χρησάμενον δὲ σὺν καιρῷ
τῇ τόλμῃ βοηθῆσαι τοῖς πολιορκουμένοις.
<milestone n="2" unit="section" />
ὁ δ᾽ ἀναχθεὶς μετὰ μυρίων στρατιωτῶν καὶ καθορμισθεὶς
ἐν ταῖς καλουμέναις Αἰγούσσαις, μεταξὺ δὲ κειμέναις Λιλυβαίου καὶ Καρχηδόνος, ἐπετήρει τὸν πλοῦν.
λαβὼν δ᾽ οὔριον καὶ λαμπρὸν ἄνεμον,
<milestone n="3" unit="section" />
ἐκπετάσας
πᾶσι τοῖς ἀρμένοις καὶ κατουρώσας ἐπ᾽ αὐτὸ τὸ
στόμα τοῦ λιμένος ἐποιεῖτο τὸν πλοῦν, ἔχων καθωπλισμένους καὶ πρὸς μάχην ἑτοίμους τοὺς ἄνδρας
ἐπὶ τῶν καταστρωμάτων.
<milestone n="4" unit="section" />
οἱ δὲ Ῥωμαῖοι τὰ μὲν
αἰφνιδίου γενομένης τῆς ἐπιφανείας, τὰ δὲ φοβούμενοι μὴ σὺν τοῖς πολεμίοις ὑπὸ τῆς βίας τοῦ πνεύματος συγκατενεχθῶσιν εἰς τὸν λιμένα τῶν ὑπεναντίων, τὸ μὲν διακωλύειν τὸν ἐπίπλουν τῆς βοηθείας ἀπέγνωσαν, ἐπὶ δὲ τῆς θαλάττης ἔστησαν
καταπεπληγμένοι τὴν τῶν πολεμίων τόλμαν.
<milestone n="5" unit="section" />
τὸ δ᾽
ἐκ τῆς πόλεως πλῆθος ἡθροισμένον ἐπὶ τὰ τείχη
πᾶν ἅμα μὲν ἠγωνία τὸ συμβησόμενον, ἅμα δ᾽ ἐπὶ
τῷ παραδόξῳ τῆς ἐλπίδος ὑπερχαρὲς ὑπάρχον μετὰ
κρότου καὶ κραυγῆς παρεκάλει τοὺς εἰσπλέοντας.
<milestone n="6" unit="section" />
Ἀννίβας δὲ παραβόλως καὶ τεθαρρηκότως εἰσδραμὼν καὶ καθορμισθεὶς εἰς τὸν λιμένα μετ᾽ ἀσφαλείας ἀπεβίβασε τοὺς στρατιώτας.
<milestone n="7" unit="section" />
οἱ δ᾽ ἐν τῇ πόλει πάντες οὐχ οὕτως ἦσαν ἐπὶ τῇ τῆς βοηθείας
παρουσίᾳ περιχαρεῖς, καίπερ μεγάλην ἐλπίδα καὶ
χεῖρα προσειληφότες, ὡς ἐπὶ τῷ μὴ τετολμηκέναι
τοὺς Ῥωμαίους κωλῦσαι τὸν ἐπίπλουν τῶν Καρχηδο</p></div2><div2 type="chapter" n="45" org="uniform" sample="complete">
<milestone n="1" unit="section" />
<p>νίων. Ἰμίλκων δ᾽ ὁ τεταγμένος ἐπὶ τῆς πόλεως στρατηγός, θεωρῶν τὴν ὁρμὴν καὶ προθυμίαν τῶν μὲν
ἐν τῇ πόλει διὰ τὴν παρουσίαν τῆς βοηθείας τῶν
δὲ παραγεγονότων διὰ τὴν ἀπειρίαν τῶν περιεστώτων κακῶν,
<milestone n="2" unit="section" />
βουλόμενος ἀκεραίοις ἀποχρήσασθαι
ταῖς ἑκατέρων ὁρμαῖς πρὸς τὴν διὰ τοῦ πυρὸς ἐπίθεσιν τοῖς ἔργοις, συνῆγε πάντας εἰς ἐκκλησίαν:
<milestone n="3" unit="section" />
παρακαλέσας δὲ τῷ καιρῷ τὰ πρέποντα διὰ πλειόνων καὶ παραστήσας ὁρμὴν ὑπερβάλλουσαν διά τε
τὸ μέγεθος τῶν ἐπαγγελιῶν τοῖς κατ᾽ ἰδίαν ἀνδραγαθήσασι καὶ τὰς κατὰ κοινὸν ἐσομένας χάριτας
αὐτοῖς καὶ δωρεὰς παρὰ Καρχηδονίων,
<milestone n="4" unit="section" />
ὁμοθυμαδὸν ἐπισημαινομένων καὶ βοώντων μὴ μέλλειν, ἀλλ᾽
ἄγειν αὐτούς, τότε μὲν ἐπαινέσας καὶ δεξάμενος
τὴν προθυμίαν ἀφῆκε, παραγγείλας ἀναπαύεσθαι
καθ᾽ ὥραν καὶ πειθαρχεῖν τοῖς ἡγουμένοις:
<milestone n="5" unit="section" />
μετ᾽
οὐ πολὺ δὲ συγκαλέσας τοὺς προεστῶτας αὐτῶν
διένειμε τοὺς ἁρμόζοντας πρὸς τὴν ἐπίθεσιν ἑκάστοις τόπους καὶ τὸ σύνθημα καὶ τὸν καιρὸν τῆς
ἐπιθέσεως ἐδήλωσε καὶ παρήγγειλε τοῖς ἡγεμόσι
μετὰ πάντων τῶν ὑποτεταγμένων ἐπὶ τοῖς τόποις
ἑωθινῆς εἶναι φυλακῆς.
<milestone n="6" unit="section" />
τῶν δὲ πειθαρχησάντων,
ἐξαγαγὼν τὴν δύναμιν ἅμα τῷ φωτὶ κατὰ πλείους
τόπους ἐνεχείρει τοῖς ἔργοις.
<milestone n="7" unit="section" />
οἱ δὲ Ῥωμαῖοι διὰ
τὸ προορᾶσθαι τὸ μέλλον οὐκ ἀργῶς οὐδ᾽ ἀπαρασκεύως εἶχον, ἀλλ᾽ ἑτοίμως ἐβοήθουν πρὸς τὸ δεόμενον καὶ διεμάχοντο τοῖς πολεμίοις ἐρρωμένως.
<milestone n="8" unit="section" />
πάντων δ᾽ ἐν βραχεῖ χρόνῳ συμπεσόντων ἀλλήλοις
ἦν ἀγὼν παράβολος πέριξ τοῦ τείχους: οἱ μὲν γὰρ
ἐκ τῆς πόλεως ἦσαν οὐκ ἐλάττους δισμυρίων, οἱ
δ᾽ ἔξωθεν ἔτι πλείους τούτων.
<milestone n="9" unit="section" />
ὅσῳ δὲ συνέβαινε
τοὺς ἄνδρας ἐκτὸς τάξεως ποιεῖσθαι τὴν μάχην ἀναμὶξ κατὰ τὰς αὑτῶν προαιρέσεις, τοσούτῳ λαμπρότερος ἦν ὁ κίνδυνος, ὡς ἂν ἐκ τοσούτου πλήθους
κατ᾽ ἄνδρα καὶ κατὰ ζυγὸν οἱονεὶ μονομαχικῆς συνεστώσης περὶ τοὺς ἀγωνιζομένους τῆς φιλοτιμίας.
<milestone n="10" unit="section" />
οὐ μὴν ἀλλ᾽ ἥ τε κραυγὴ καὶ τὸ σύστρεμμα διαφέρον ἦν πρὸς αὐτοῖς τοῖς ἔργοις.
<milestone n="11" unit="section" />
οἱ γὰρ ἀρχῆθεν
ἐπ᾽ αὐτῷ τούτῳ παρ᾽ ἀμφοῖν ταχθέντες, οἱ μὲν ἐπὶ
τῷ τρέψασθαι τοὺς ἐπὶ τῶν ἔργων οἱ δ᾽ ἐπὶ τῷ μὴ
προέσθαι ταῦτα, τηλικαύτην ἐποιοῦντο φιλοτιμίαν
καὶ σπουδήν, οἱ μὲν ἐξῶσαι σπεύδοντες, οἱ δ᾽ οὐδαμῶς
εἶξαι τούτοις τολμῶντες, ὥστε διὰ τὴν προθυμίαν
τέλος ἐν αὐταῖς μένοντες ταῖς ἐξ ἀρχῆς χώραις ἀπέθνησκον.
<milestone n="12" unit="section" />
οἵ γε μὴν ἅμα τούτοις ἀναμεμιγμένοι,
δᾷδα καὶ στυππίον καὶ πῦρ ἔχοντες, οὕτω τολμηρῶς
καὶ πανταχόθεν ἅμα προσπίπτοντες ἐνέβαλλον ταῖς
μηχαναῖς ὥστε τοὺς Ῥωμαίους εἰς τὸν ἔσχατον παραγενέσθαι κίνδυνον, μὴ δυναμένους κατακρατῆσαι
τῆς τῶν ἐναντίων ἐπιβολῆς.
<milestone n="13" unit="section" />
ὁ δὲ τῶν Καρχηδονίων
στρατηγὸς θεωρῶν ἐν μὲν τῷ κινδύνῳ πολλοὺς
ἀποθνήσκοντας, οὗ δ᾽ ἕνεκα ταῦτ᾽ ἔπραττεν, οὐ
δυναμένους κρατῆσαι τῶν ἔργων, ἀνακαλεῖσθαι τοὺς
ἑαυτοῦ παρήγγειλε τοῖς σαλπισταῖς.
<milestone n="14" unit="section" />
οἱ δὲ Ῥωμαῖοι
παρ᾽ οὐδὲν ἐλθόντες τοῦ πάσας ἀποβαλεῖν τὰς παρασκευάς, τέλος ἐκράτησαν τῶν ἔργων καὶ πάντα διετήρησαν ἀσφαλῶς.</p></div2>
<div2 type="chapter" n="46" org="uniform" sample="complete">
<milestone n="1" unit="section" />
<p>ὁ μὲν οὖν Ἀννίβας μετὰ τὴν χρείαν ταύτην ἐξέπλευσε νύκτωρ ἔτι μετὰ τῶν νεῶν λαθὼν τοὺς πολεμίους εἰς τὰ Δρέπανα πρὸς Ἀτάρβαν τὸν τῶν
Καρχηδονίων στρατηγόν.
<milestone n="2" unit="section" />
διὰ γὰρ τὴν εὐκαιρίαν
τοῦ τόπου καὶ τὸ κάλλος τοῦ περὶ τὰ Δρέπανα λιμένος ἀεὶ μεγάλην ἐποιοῦντο σπουδὴν οἱ Καρχηδόνιοι περὶ τὴν φυλακὴν αὐτοῦ.
<milestone n="3" unit="section" />
συμβαίνει δὲ τοῦ
Λιλυβαίου τοῦτον ἀπέχειν τὸν τόπον ὡς ἂν ἑκατὸν
καὶ εἴκοσι στάδια.
<milestone n="4" unit="section" />
τοῖς δ᾽ ἐν τῇ Καρχηδόνι βουλομένοις μὲν εἰδέναι τὰ περὶ τὸ Λιλύβαιον, οὐ δυναμένοις δὲ διὰ τὸ τοὺς μὲν συγκεκλεῖσθαι τοὺς
δὲ παραφυλάττεσθαι φιλοτίμως, ἐπηγγείλατό τις ἀνὴρ
τῶν ἐνδόξων, Ἀννίβας ἐπικαλούμενος Ῥόδιος, εἰσπλεύσας εἰς τὸ Λιλύβαιον καὶ γενόμενος αὐτόπτης
ἅπαντα διασαφήσειν.
<milestone n="5" unit="section" />
οἱ δὲ τῆς ἐπαγγελίας μὲν ἀσμένως ἤκουσαν, οὐ μὴν ἐπίστευόν γε διὰ τὸ τῷ στόλῳ
τοὺς Ῥωμαίους ἐπὶ τοῦ κατὰ τὸν εἴσπλουν στόματος ἐφορμεῖν.
<milestone n="6" unit="section" />
ὁ δὲ καταρτίσας τὴν ἰδίαν ναῦν ἀνήχθη: καὶ διάρας εἴς τινα τῶν πρὸ τοῦ Λιλυβαίου
κειμένων νήσων, τῇ κατὰ πόδας ἡμέρᾳ λαβὼν εὐκαίρως ἄνεμον οὔριον περὶ τετάρτην ὥραν ἁπάντων τῶν πολεμίων ὁρώντων καὶ καταπεπληγμένων
τὴν τόλμαν εἰσέπλευσεν.
<milestone n="7" unit="section" />
καὶ τὴν κατόπιν εὐθέως
ἐγίνετο περὶ ἀναγωγήν.
<milestone n="8" unit="section" />
ὁ δὲ τῶν Ῥωμαίων στρατηγὸς βουλόμενος ἐπιμελέστερον τὸν κατὰ τὸν εἴσπλουν τόπον τηρεῖν, ἐξηρτυκὼς ἐν τῇ νυκτὶ δέκα
ναῦς τὰς ἄριστα πλεούσας, αὐτὸς μὲν ἐπὶ τοῦ λιμένος ἑστὼς ἐθεώρει τὸ συμβαῖνον, ὁμοίως δὲ καὶ
πᾶν τὸ στρατόπεδον:
<milestone n="9" unit="section" />
αἱ δὲ νῆες τοῦ στόματος ἐξ
ἀμφοῖν τοῖν μεροῖν, ἐφ᾽ ὅσον ἦν δυνατὸν ἔγγιστα
τοῖς τενάγεσι προσάγειν, ἐπεῖχον ἐπτερωκυῖαι πρὸς
τὴν ἐμβολὴν καὶ σύλληψιν τῆς ἐκπλεῖν μελλούσης
νεώς.
<milestone n="10" unit="section" />
ὁ δὲ Ῥόδιος ἐκ τοῦ προφανοῦς τὴν ἀναγωγὴν ποιησάμενος οὕτως κατανέστη τῶν πολεμίων
τῇ τε τόλμῃ καὶ τῷ ταχυναυτεῖν ὥστ᾽ οὐ μόνον
ἄτρωτον ἐξέπλευσε τὴν ναῦν ἔχων καὶ τοὺς ἄνδρας,
οἷον ἑστῶτα παραδραμὼν τὰ σκάφη τῶν ὑπεναντίων,
<milestone n="11" unit="section" />
ἀλλὰ καὶ βραχὺ προπλεύσας ἐπέστη πτερώσας τὴν ναῦν, ὡσανεὶ προκαλούμενος τοὺς πολεμίους.
<milestone n="12" unit="section" />
οὐδενὸς δὲ τολμῶντος ἐπ᾽ αὐτὸν ἀντανάγεσθαι διὰ τὸ τάχος τῆς εἰρεσίας, ἀπέπλευσε καταναστὰς μιᾷ νηὶ παντὸς τοῦ τῶν ἐναντίων στόλου.
<milestone n="13" unit="section" />
καὶ τὸ λοιπὸν ἤδη πλεονάκις ποιῶν ταὐτὸ τοῦτο
μεγάλην χρείαν παρείχετο, τοῖς μὲν Καρχηδονίοις
ἀεὶ τὰ κατεπείγοντα διασαφῶν, τοὺς δὲ πολιορκουμένους εὐθαρσεῖς παρασκευάζων, τοὺς δὲ Ῥωμαίους</p></div2>
<div2 type="chapter" n="47" org="uniform" sample="complete">
<milestone n="1" unit="section" />
<p>καταπληττόμενος τῷ παραβόλῳ. μέγιστα δὲ συνεβάλλετο πρὸς τὴν τόλμαν αὐτοῦ τὸ διὰ τῶν προβραχέων ἐκ τῆς ἐμπειρίας ἀκριβῶς σεσημειῶσθαι τὸν
εἴσπλουν:
<milestone n="2" unit="section" />
ὑπεράρας γὰρ καὶ φαινόμενος ἔπειτ᾽ ἂν ἀπὸ
τῶν κατὰ τὴν Ἰταλίαν μερῶν ἐλάμβανε τὸν ἐπὶ τῆς
θαλάττης πύργον κατὰ πρῶρραν οὕτως ὥστε τοῖς
πρὸς τὴν Λιβύην τετραμμένοις πύργοις τῆς πόλεως ἐπιπροσθεῖν ἅπασι: δι᾽ οὗ τρόπου μόνως ἐστὶ
δυνατὸν ἐξ οὐρίας τοῦ κατὰ τὸν εἴσπλουν στόματος
εὐστοχεῖν.
<milestone n="3" unit="section" />
τῇ δὲ τοῦ Ῥοδίου τόλμῃ πιστεύσαντες
καὶ πλείους ἀπεθάρρησαν τῶν εἰδότων τοὺς τόπους
τὸ παραπλήσιον ποιεῖν: ἐξ ὧν οἱ Ῥωμαῖοι δυσχρηστούμενοι τῷ συμβαίνοντι χωννύειν τὸ στόμα τοῦ
λιμένος ἐπεχείρησαν.
<milestone n="4" unit="section" />
κατὰ μὲν οὖν τὸ πλεῖστον
μέρος τῆς ἐπιβολῆς οὐδὲν ἤνυον διὰ τὸ βάθος τῆς
θαλάττης καὶ διὰ τὸ μηθὲν δύνασθαι τῶν ἐμβαλλομένων στῆναι μηδὲ συμμεῖναι τὸ παράπαν, ἀλλ᾽
ὑπό τε τοῦ κλύδωνος καὶ τῆς τοῦ ῥοῦ βίας τὸ
ῥιπτούμενον εὐθέως ἐν τῇ καταφορᾷ παρωθεῖσθαι
καὶ διασκορπίζεσθαι,
<milestone n="5" unit="section" />
κατὰ δέ τινα τόπον ἔχοντα
βράχεα συνέστη χῶμα μετὰ πολλῆς ταλαιπωρίας,
ἐφ᾽ ᾧ τετρήρης ἐκτρέχουσα νυκτὸς ἐκάθισε καὶ τοῖς
πολεμίοις ὑποχείριος ἐγένετο, διαφέρουσα τῇ κατασκευῇ τῆς ναυπηγίας.
<milestone n="6" unit="section" />
ἧς οἱ Ῥωμαῖοι κρατήσαντες
καὶ πληρώματι καταρτίσαντες ἐπιλέκτῳ πάντας τοὺς
εἰσπλέοντας, μάλιστα δὲ τὸν Ῥόδιον, ἐπετήρουν.
<milestone n="7" unit="section" />
ὁ
δὲ κατὰ τύχην εἰσπλεύσας νυκτὸς μετὰ ταῦτα πάλιν
ἀνήγετο φανερῶς. θεωρῶν δ᾽ ἐκ καταβολῆς αὑτῷ
τὴν τετρήρη συνεξορμήσασαν, γνοὺς τὴν ναῦν διετράπη.
<milestone n="8" unit="section" />
τὸ μὲν οὖν πρῶτον ὥρμησεν ὡς καταταχήσων: τῇ δὲ τοῦ πληρώματος παρασκευῇ καταλαμβανόμενος, τέλος ἐπιστρέψας ἠναγκάσθη συμβαλεῖν
τοῖς πολεμίοις.
<milestone n="9" unit="section" />
καταπροτερούμενος δὲ τοῖς ἐπιβατικοῖς διά τε τὸ πλῆθος καὶ διὰ τὴν ἐκλογὴν τῶν
ἀνδρῶν ἐγένετο τοῖς ἐχθροῖς ὑποχείριος.
<milestone n="10" unit="section" />
οἱ δὲ
Ῥωμαῖοι, κυριεύσαντες καὶ ταύτης τῆς νεὼς εὖ κατεσκευασμένης καὶ καταρτίσαντες αὐτὴν τοῖς πρὸς
τὴν χρείαν, οὕτως ἐκώλυσαν τοὺς κατατολμῶντας
καὶ πλέοντας εἰς τὸ Λιλύβαιον.</p></div2>
<div2 type="chapter" n="48" org="uniform" sample="complete">
<milestone n="1" unit="section" />
<p>τῶν δὲ πολιορκουμένων ταῖς μὲν ἀντοικοδομίαις ἐνεργῶς χρωμένων, τοῦ δὲ λυμαίνεσθαι καὶ διαφθείρειν τὰς τῶν ὑπεναντίων παρασκευὰς ἀπεγνωκότων,
<milestone n="2" unit="section" />
γίνεταί τις ἀνέμου στάσις ἔχουσα τηλικαύτην
βίαν καὶ φορὰν εἰς αὐτὰς τὰς τῶν μηχανημάτων
προσαγωγὰς ὥστε καὶ τὰς στοὰς διασαλεύειν καὶ
τοὺς προκειμένους τούτων πύργους τῇ βίᾳ βαστάζειν.
<milestone n="3" unit="section" />
ἐν ᾧ καιρῷ συννοήσαντές τινες τῶν Ἑλληνικῶν μισθοφόρων τὴν ἐπιτηδειότητα τῆς περιστάσεως πρὸς τὴν τῶν ἔργων διαφθορὰν προσφέρουσι
τῷ στρατηγῷ τὴν ἐπίνοιαν.
<milestone n="4" unit="section" />
τοῦ δὲ δεξαμένου καὶ
ταχέως ἑτοιμάσαντος πᾶν τὸ πρὸς τὴν χρείαν ἁρμόζον, συστραφέντες οἱ νεανίσκοι κατὰ τριττοὺς τόπους ἐνέβαλον πῦρ τοῖς ἔργοις.
<milestone n="5" unit="section" />
ὡς δ᾽ ἂν τῶν μὲν
κατασκευασμάτων διὰ τὸν χρόνον εὖ παρεσκευασμένων πρὸς τὸ ῥᾳδίως ἐμπρησθῆναι, τῆς δὲ τοῦ
πνεύματος βίας φυσώσης κατ᾽ αὐτῶν τῶν πύργων
καὶ μηχανημάτων, τὴν μὲν νομὴν τοῦ πυρὸς ἐνεργὸν συνέβαινε γίνεσθαι καὶ πρακτικήν, τὴν δ᾽ ἐπάρκειαν καὶ βοήθειαν τοῖς Ῥωμαίοις εἰς τέλος ἄπρακτον καὶ δυσχερῆ.
<milestone n="6" unit="section" />
τοιαύτην γὰρ ἔκπληξιν παρίστα
τὸ συμβαῖνον τοῖς βοηθοῦσιν ὥστε μήτε συννοῆσαι
μήτε συνιδεῖν δύνασθαι τὸ γινόμενον, ἀλλ᾽ ἀποσκοτουμένους ὑπὸ τῆς εἰς αὐτοὺς φερομένης λιγνύος
καὶ τῶν φεψαλύγων, ἔτι δὲ τῆς τοῦ καπνοῦ πολυπληθίας, οὐκ ὀλίγους ἀπόλλυσθαι καὶ πίπτειν, μὴ
δυναμένους ἐγγίσαι πρὸς αὐτὴν τὴν τοῦ πυρὸς βοήθειαν.
<milestone n="7" unit="section" />
ὅσῳ δὲ μείζω συνέβαινε γίνεσθαι τὴν δυσχρηστίαν περὶ τοὺς ὑπεναντίους διὰ τὰς προειρημένας αἰτίας, τοσούτῳ πλείων εὐχρηστία περὶ τοὺς
ἐνιέντας ἦν τὸ πῦρ.
<milestone n="8" unit="section" />
τὸ μὲν γὰρ ἐπισκοτοῦν καὶ
βλάπτειν δυνάμενον πᾶν ἐξεφυσᾶτο καὶ προωθεῖτο
κατὰ τῶν ὑπεναντίων, τὸ δὲ βαλλόμενον ἢ ῥιπτούμενον ἐπί τε τοὺς βοηθοῦντας καὶ τὴν τῶν ἔργων
διαφθορὰν εὔστοχον μὲν ἐπεγίνετο διὰ τὸ συνορᾶν
τοὺς ἀφιέντας τὸν πρὸ αὑτῶν τόπον, πρακτικὸν δὲ
διὰ τὸ γίνεσθαι σφοδρὰν τὴν πληγήν, συνεργούσης
τοῖς βάλλουσι τῆς τοῦ πνεύματος βίας.
<milestone n="9" unit="section" />
τὸ δὲ πέρας
τοιαύτην συνέβη γενέσθαι τὴν παντέλειαν τῆς καταφθορᾶς ὥστε καὶ τὰς βάσεις τῶν πύργων καὶ τὰ
στύπη τῶν κριῶν ὑπὸ τοῦ πυρὸς ἀχρειωθῆναι.
<milestone n="10" unit="section" />
τούτων δὲ συμβάντων τὸ μὲν ἔτι διὰ τῶν ἔργων πολιορκεῖν ἀπέγνωσαν οἱ Ῥωμαῖοι: περιταφρεύσαντες
δὲ καὶ χάρακι περιλαβόντες κύκλῳ τὴν πόλιν, ἔτι
δὲ τῆς ἰδίας στρατοπεδείας τεῖχος προβαλόμενοι τῷ
χρόνῳ παρέδοσαν τὴν πρᾶξιν.
<milestone n="11" unit="section" />
οἱ δ᾽ ἐν τῷ Λιλυβαίῳ τὸ πεπτωκὸς ἐξοικοδομησάμενοι τεῖχος εὐθαρσῶς ὑπέμενον ἤδη τὴν πολιορκίαν.</p></div2>
<div2 type="chapter" n="49" org="uniform" sample="complete">
<milestone n="1" unit="section" />
<p>εἰς δὲ τὴν Ῥώμην προσπεσόντων τούτων, καὶ
μετὰ ταῦτα πλειόνων ἀναγγελλόντων διότι συμβαίνει τῶν ἀπὸ τοῦ στόλου πληρωμάτων τὸ πλεῖστον
μέρος ἔν τε τοῖς ἔργοις καὶ τῇ καθόλου πολιορκίᾳ
διεφθάρθαι,
<milestone n="2" unit="section" />
σπουδῇ κατέγραφον ναύτας καὶ συναθροίσαντες εἰς μυρίους ἐξέπεμψαν εἰς τὴν Σικελίαν.
<milestone n="3" unit="section" />
ὧν διὰ τοῦ πορθμοῦ περαιωθέντων καὶ πεζῇ παραγενομένων εἰς τὸ στρατόπεδον, συναγαγὼν τοὺς
χιλιάρχους ὁ στρατηγὸς τῶν Ῥωμαίων Πόπλιος
Κλαύδιος ἔφη καιρὸν εἶναι πλεῖν ἐπὶ τὰ Δρέπανα
παντὶ τῷ στόλῳ.
<milestone n="4" unit="section" />
τὸν γὰρ στρατηγὸν τῶν Καρχηδονίων Ἀτάρβαν τὸν τεταγμένον ἐπ᾽ αὐτῶν ἀπαράσκευον εἶναι πρὸς τὸ μέλλον, ἀγνοοῦντα μὲν τὴν
παρουσίαν τῶν πληρωμάτων, πεπεισμένον δὲ μὴ
δύνασθαι πλεῖν τὸν αὑτῶν στόλον διὰ τὴν γεγενημένην ἐν τῇ πολιορκίᾳ καταφθορὰν τῶν ἀνδρῶν.
προχείρως δ᾽ αὐτῶν συγκατατιθεμένων,
<milestone n="5" unit="section" />
εὐθέως ἐνεβίβαζε τά τε προϋπάρχοντα καὶ τὰ προσφάτως παραγεγονότα πληρώματα, τοὺς δ᾽ ἐπιβάτας ἐκ παντὸς
ἐπέλεξε τοῦ στρατεύματος ἐθελοντὴν τοὺς ἀρίστους,
ἅτε δὴ τοῦ μὲν πλοῦ σύνεγγυς ὄντος, τῆς δ᾽ ὠφελείας ἑτοίμου προφαινομένης.
<milestone n="6" unit="section" />
ταῦτα δὲ παρασκευασάμενος ἀνήχθη περὶ μέσας νύκτας, λαθὼν τοὺς
πολεμίους. καὶ τὰς μὲν ἀρχὰς ἅθρους ἔπλει, δεξιὰν
ἔχων τὴν γῆν.
<milestone n="7" unit="section" />
ἅμα δὲ τῷ φωτὶ τῶν πρώτων ἐπὶ
τὰ Δρέπανα νεῶν ἐπιφαινομένων, κατιδὼν Ἀτάρβας τὸ μὲν πρῶτον ἐξενίσθη διὰ τὸ παράδοξον:
<milestone n="8" unit="section" />
ταχὺ δ᾽ ἐν αὑτῷ γενόμενος καὶ νοήσας τὸν ἐπίπλουν τῶν ὑπεναντίων ἔκρινε παντὸς ἔργου πεῖραν λαμβάνειν καὶ πᾶν ὑπομένειν χάριν τοῦ μὴ
περιιδεῖν σφᾶς εἰς πρόδηλον συγκλεισθέντας πολιορκίαν.
<milestone n="9" unit="section" />
διόπερ εὐθέως τὰ μὲν πληρώματα συνῆγε πρὸς τὸν αἰγιαλόν, τοὺς δ᾽ ἐκ τῆς πόλεως
μισθοφόρους ἥθροιζε μετὰ κηρύγματος.
<milestone n="10" unit="section" />
τῶν δὲ
συλλεχθέντων, ἐπεβάλετο διὰ βραχέων εἰς ἔννοιαν
αὐτοὺς ἄγειν τῆς τε τοῦ νικᾶν ἐλπίδος, ἐὰν τολμήσωσι ναυμαχεῖν, καὶ τῆς ἐν τῇ πολιορκίᾳ δυσχρηστίας, ἐὰν καταμελλήσωσι προϊδόμενοι τὸν κίνδυνον.
<milestone n="11" unit="section" />
ἑτοίμως δ᾽ αὐτῶν παρορμηθέντων πρὸς τὴν
ναυμαχίαν καὶ βοώντων ἄγειν καὶ μὴ μέλλειν,
ἐπαινέσας καὶ δεξάμενος τὴν ὁρμὴν παρήγγειλε κατὰ
τάχος ἐμβαίνειν καὶ βλέποντας πρὸς τὴν αὑτοῦ
ναῦν ἕπεσθαι ταύτῃ κατὰ πρύμναν.
<milestone n="12" unit="section" />
διασαφήσας
δὲ τὰ προειρημένα κατὰ σπουδὴν πρῶτος ἐποιεῖτο
τὸν ἀνάπλουν, ὑπ᾽ αὐτὰς τὰς πέτρας ἐπὶ θάτερα
μέρη τοῦ λιμένος ἐξάγων τοῦ τῶν πολεμίων εἴς</p></div2><div2 type="chapter" n="50" org="uniform" sample="complete">
<milestone n="1" unit="section" />
<p>πλου. Πόπλιος δ᾽ ὁ τῶν Ῥωμαίων στρατηγὸς θεωρῶν τοὺς μὲν πολεμίους παρὰ τὴν αὑτοῦ δόξαν οὔτ᾽
εἴκοντας οὔτε καταπεπληγμένους τὸν ἐπίπλουν ἀλλὰ
πρὸς τῷ ναυμαχεῖν ὄντας,
<milestone n="2" unit="section" />
τῶν δὲ σφετέρων νεῶν
τὰς μὲν ἐντὸς ἤδη τοῦ λιμένος οὔσας τὰς δ᾽ ἐν
αὐτῷ τῷ στόματι, τὰς δὲ φερομένας ἐπὶ τὸν εἴσπλουν, πάσαις ἀναστρέφειν παρήγγειλε καὶ ποιεῖσθαι τὸν πλοῦν ἔξω πάλιν.
<milestone n="3" unit="section" />
ἔνθα δὴ τῶν μὲν ἐν
τῷ λιμένι τῶν δὲ κατὰ τὸν εἴσπλουν ἐκ τῆς μεταβολῆς συμπιπτουσῶν, οὐ μόνον θόρυβος ἦν ἐκ
τῶν ἀνδρῶν ἄπλετος, ἀλλὰ καὶ τοὺς ταρσοὺς ἐθραύονθ᾽ αἱ νῆες ἀλλήλαις συγκρούουσαι.
<milestone n="4" unit="section" />
ὅμως δ᾽ οὖν
ἀεὶ τοὺς ἀνατρέχοντας ἐκτάττοντες οἱ τριήραρχοι
παρ᾽ αὐτὴν τὴν γῆν ταχέως ἐποίουν ἀντιπρώρρους
τοῖς πολεμίοις.
<milestone n="5" unit="section" />
ὁ δὲ Πόπλιος αὐτὸς ἐπέπλει μὲν
ἀρχῆθεν κατόπιν ἐπὶ παντὶ τῷ στόλῳ, τότε δ᾽ ἐπιστρέψας κατ᾽ αὐτὸν τὸν πλοῦν πρὸς τὸ πέλαγος
ἔλαβε τὴν εὐώνυμον τῆς ὅλης δυνάμεως τάξιν.
<milestone n="6" unit="section" />
Ἀτάρβας δὲ κατὰ τὸν αὐτὸν καιρὸν ὑπεράρας τὸ
λαιὸν τῶν πολεμίων [Ῥωμαίων], ἔχων πέντε ναῦς
ἐπίπλους, ὑπέστησε τὴν ἑαυτοῦ ναῦν ἀντίπρωρρον
τοῖς πολεμίοις ἀπὸ τοῦ κατὰ τὸ πέλαγος μέρους:
<milestone n="7" unit="section" />
ἅμα δὲ καὶ τῶν ἐπιπλεόντων ἀεὶ τοῖς συνάπτουσι
προσεπιταττομένοις ταὐτὸ ποιεῖν παραγγείλας διὰ
τῶν ὑπηρετῶν,
<milestone n="8" unit="section" />
καταστάντων δὲ πάντων εἰς μέτωπον σημήνας διὰ τῶν συνθημάτων τὰς μὲν ἀρχὰς
ἐποιεῖτο τὸν ἐπίπλουν ἐν τάξει, μενόντων πρὸς τῇ
γῇ τῶν Ῥωμαίων διὰ τὸ προσδέχεσθαι τὰς ἐκ τοῦ
λιμένος ἀνατρεχούσας ναῦς.
<milestone n="9" unit="section" />
ἐξ οὗ συνέβαινε μεγάλα τοὺς Ῥωμαίους ἐλαττωθῆναι πρὸς αὐτῇ τῇ γῇ</p></div2>
<div2 type="chapter" n="51" org="uniform" sample="complete">
<milestone n="1" unit="section" />
<p>ποιησαμένους τὴν συμπλοκήν. ἐπειδὴ δὲ σύνεγγυς
αὑτῶν ἦσαν, ἀρθέντων τῶν συνθημάτων ἐφ᾽ ἑκατέρας τῆς ναυαρχίδος συνέβαλλον ἀλλήλοις.
<milestone n="2" unit="section" />
τὸ
μὲν οὖν πρῶτον ἰσόρροπος ἦν ὁ κίνδυνος, ὡς ἂν
ἀμφοτέρων τοῖς ἀρίστοις ἐκ τῆς πεζικῆς δυνάμεως
ἐπιβάταις χρωμένων:
<milestone n="3" unit="section" />
ἀεὶ δὲ μᾶλλον ὑπερεῖχον οἱ
Καρχηδόνιοι διὰ τὸ πολλὰ προτερήματα παρ᾽ ὅλον
ἔχειν τὸν ἀγῶνα.
<milestone n="4" unit="section" />
τῷ τε γὰρ ταχυναυτεῖν πολὺ
περιῆσαν διὰ τὴν διαφορὰν τῆς ναυπηγίας καὶ τὴν
τῶν πληρωμάτων ἕξιν, ἥ τε χώρα μεγάλα συνεβάλλετ᾽ αὐτοῖς, ἅτε πεποιημένων τὴν ἔκταξιν ἀπὸ τῶν
κατὰ τὸ πέλαγος τόπων.
<milestone n="5" unit="section" />
εἴτε γὰρ πιέζοιντό τινες
ὑπὸ τῶν πολεμίων, κατόπιν ἀνεχώρουν ἀσφαλῶς
διὰ τὸ ταχυναυτεῖν εἰς τὸν ἀναπεπταμένον τόπον:
<milestone n="6" unit="section" />
κἄπειτ᾽ ἐκ μεταβολῆς τοῖς προπίπτουσι τῶν διωκόντων, τοτὲ μὲν περιπλέοντες τοτὲ δὲ πλάγιοι
προσπίπτοντες στρεφομένοις καὶ δυσχρηστοῦσι διὰ
τὸ βάρος τῶν πλοίων καὶ διὰ τὴν ἀπειρίαν τῶν
πληρωμάτων, ἐμβολάς τε συνεχεῖς ἐδίδοσαν καὶ
πολλὰ τῶν σκαφῶν ἐβάπτιζον:
<milestone n="7" unit="section" />
εἴτε κινδυνεύοι τις
τῶν συμμάχων, ἑτοίμως παρεβοήθουν ἔξω τοῦ δεινοῦ καὶ μετ᾽ ἀσφαλείας, παρὰ τὰς πρύμνας κατὰ
τὸ πέλαγος ποιούμενοι τὸν πλοῦν.
<milestone n="8" unit="section" />
τοῖς γε μὴν
Ῥωμαίοις τἀναντία τούτων συνέβαινε: τοῖς τε γὰρ
πιεζομένοις οὐκ ἦν εἰς τοὔπισθεν δυνατὸν ἀποχωρεῖν, πρὸς τῇ γῇ ποιουμένοις τὸν κίνδυνον, ἀεὶ δὲ
τὸ θλιβόμενον ὑπὸ τῶν κατὰ πρόσωπον σκάφος ἢ
τοῖς βραχέσι περιπῖπτον ἐκάθιζε κατὰ πρύμναν ἢ
πρὸς τὴν γῆν φερόμενον ἐπώκελλε.
<milestone n="9" unit="section" />
διεκπλεῖν μὲν
οὖν διὰ τῶν πολεμίων νεῶν καὶ κατόπιν ἐπιφαίνεσθαι τοῖς ἤδη πρὸς ἑτέρους διαμαχομένοις, ὅπερ
ἐν τῷ ναυμαχεῖν ἐστι πρακτικώτατον, ἀδυνάτως
εἶχον διά τε τὴν βαρύτητα τῶν πλοίων, προσέτι
δὲ καὶ τὴν ἀπειρίαν τῶν πληρωμάτων.
<milestone n="10" unit="section" />
οὐδὲ μὴν
ἐπιβοηθεῖν τοῖς δεομένοις κατὰ πρύμναν ἐδύναντο
διὰ τὸ συγκεκλεῖσθαι πρὸς τῇ γῇ καὶ μηδὲ μικρὸν
ἀπολείπεσθαι τόπον τοῖς βουλομένοις ἐπαρκεῖν τῷ
δεομένῳ.
<milestone n="11" unit="section" />
τοιαύτης δὲ δυσχρηστίας ὑπαρχούσης περὶ
τὸν ὅλον ἀγῶνα, καὶ τῶν μὲν καθιζόντων ἐν τοῖς
βράχεσι, τῶν δ᾽ ἐκπιπτόντων σκαφῶν, κατιδὼν ὁ
στρατηγὸς τῶν Ῥωμαίων τὸ συμβαῖνον ὥρμησε
πρὸς φυγήν, ἀπὸ τῶν εὐωνύμων παρὰ τὴν γῆν ἐξελίξας, καὶ σὺν αὐτῷ περὶ τριάκοντα νῆας, αἵπερ
ἔτυχον ἐγγὺς οὖσαι.
<milestone n="12" unit="section" />
τῶν δὲ λοιπῶν σκαφῶν, ὄντων ἐνενήκοντα καὶ τριῶν, ἐκυρίευσαν οἱ Καρχηδόνιοι καὶ τῶν πληρωμάτων, ὅσοι μὴ τῶν ἀνδρῶν
τὰς ναῦς εἰς τὴν γῆν ἐκβαλόντες ἀπεχώρησαν.</p></div2>
<div2 type="chapter" n="52" org="uniform" sample="complete">
<milestone n="1" unit="section" />
<p>γενομένης δὲ τῆς ναυμαχίας τοιαύτης Ἀτάρβας
μὲν εὐδοκίμει παρὰ τοῖς Καρχηδονίοις, ὡς δι᾽ αὑτὸν
καὶ διὰ τὴν ἰδίαν πρόνοιαν καὶ τόλμαν κατωρθωκώς,
<milestone n="2" unit="section" />
Πόπλιος δὲ παρὰ τοῖς Ῥωμαίοις ἠδόξει καὶ
διεβέβλητο μεγάλως, ὡς εἰκῇ καὶ ἀλογίστως τοῖς πράγμασι κεχρημένος καὶ τὸ καθ᾽ αὑτὸν οὐ μικροῖς
ἐλαττώμασι περιβεβληκὼς τὴν Ῥώμην:
<milestone n="3" unit="section" />
διὸ καὶ μετὰ
ταῦτα μεγάλαις ζημίαις καὶ κινδύνοις κριθεὶς περιέπεσεν.
<milestone n="4" unit="section" />
οὐ μὴν οἵ γε Ῥωμαῖοι, καίπερ τοιούτων
συμβεβηκότων, διὰ τὴν ὑπὲρ τῶν ὅλων φιλοτιμίαν
οὐδὲν ἀπέλειπον τῶν ἐνδεχομένων, ἀλλ᾽ εἴχοντο
τῶν ἑξῆς πραγμάτων.
<milestone n="5" unit="section" />
διὸ καὶ συνάψαντος τοῦ κατὰ
τὰς ἀρχαιρεσίας χρόνου, στρατηγοὺς ὑπάτους καταστήσαντες παραυτίκα τὸν ἕτερον αὐτῶν ἐξέπεμπον Λεύκιον Ἰούνιον, τάς τε σιταρχίας παρακομίζοντα τοῖς τὸ Λιλύβαιον πολιορκοῦσι καὶ τὰς ἄλλας
ἀγορὰς καὶ χορηγίας τῷ στρατοπέδῳ: πρὸς δὲ καὶ
παραπομποὺς τούτοις ἐπλήρωσαν ἑξήκοντα ναῦς.
<milestone n="6" unit="section" />
ὁ δ᾽ Ἰούνιος ἀφικόμενος εἰς τὴν Μεσσήνην καὶ
προσλαβὼν τὰ συνηντηκότα τῶν πλοίων ἀπό τε τοῦ
στρατοπέδου καὶ τῆς ἄλλης Σικελίας παρεκομίσθη
κατὰ σπουδὴν εἰς τὰς Συρακούσας, ἔχων ἑκατὸν
εἴκοσι σκάφη καὶ τὴν ἀγορὰν σχεδὸν ἐν ὀκτακοσίαις ναυσὶ φορτηγοῖς.
<milestone n="7" unit="section" />
ἐντεῦθεν δὲ παραδοὺς τοῖς
ταμίαις τὰς ἡμισείας φορτηγοὺς καί τινα τῶν μακρῶν πλοίων ἐξαπέστειλε, διακομισθῆναι σπουδάζων τῷ στρατοπέδῳ τὰ πρὸς τὴν χρείαν.
<milestone n="8" unit="section" />
αὐτὸς
δ᾽ ἐν ταῖς Συρακούσαις ὑπέμενε, τούς τε κατὰ
πλοῦν ἀφυστεροῦντας ἐκ τῆς Μεσσήνης ἀναδεχόμενος καὶ παρὰ τῶν ἐκ τῆς μεσογαίου συμμάχων
σῖτον προσαναλαμβάνων.</p></div2>
<div2 type="chapter" n="53" org="uniform" sample="complete">
<milestone n="1" unit="section" />
<p>κατὰ δὲ τοὺς αὐτοὺς καιροὺς Ἀτάρβας μὲν ἄνδρας τοὺς ἐν τῇ ναυμαχίᾳ ληφθέντας καὶ τὰς αἰχμαλώτους νῆας ἐξαπέστειλεν εἰς τὴν Καρχηδόνα,
<milestone n="2" unit="section" />
Καρθάλωνα δὲ τὸν συνάρχοντα δοὺς τριάκοντα ναῦς
ἐξέπεμψε πρὸς αἷς ἔχων αὐτὸς ἑβδομήκοντα κατέπλευσεν,
<milestone n="3" unit="section" />
προστάξας ἄφνω προσπεσόντα ταῖς ὁρμούσαις παρὰ τὸ Λιλύβαιον τῶν πολεμίων ναυσίν, ὧν
μὲν ἂν δυνατὸς ᾖ κυριεῦσαι, ταῖς δὲ λοιπαῖς πῦρ
ἐμβαλεῖν.
<milestone n="4" unit="section" />
πεισθέντος δὲ τοῦ Καρθάλωνος καὶ ποιησαμένου τὸν ἐπίπλουν ὑπὸ τὴν ἑωθινὴν καὶ τὰ
μὲν ἐμπιπρῶντος τὰ δ᾽ ἀποσπῶντος τῶν πλοίων,
μεγάλην συνέπεσε γενέσθαι ταραχὴν περὶ τὸ τῶν
Ῥωμαίων στρατόπεδον.
<milestone n="5" unit="section" />
προσβοηθούντων γὰρ αὐτῶν ἐπὶ τὰς ναῦς καὶ γινομένης κραυγῆς, συννοήσας Ἰμίλκων ὁ τὸ Λιλύβαιον τηρῶν καὶ θεωρῶν
ἤδη τῆς ἡμέρας ὑποφαινούσης τὸ συμβαῖνον, ἐπαποστέλλει τοὺς ἐκ τῆς πόλεως μισθοφόρους.
<milestone n="6" unit="section" />
οἱ δὲ
Ῥωμαῖοι, τοῦ δεινοῦ πανταχόθεν αὐτοὺς περιστάντος, οὐκ εἰς μικρὰν οὐδ᾽ εἰς τὴν τυχοῦσαν ἦλθον
διατροπήν.
<milestone n="7" unit="section" />
ὁ δὲ τῶν Καρχηδονίων ναύαρχος ὀλίγα
τῶν σκαφῶν τὰ μὲν ἀποσπάσας τὰ δὲ συντρίψας,
μετὰ ταῦτα μικρὸν ἀπὸ τοῦ Λιλυβαίου παρακομισθεὶς ὡς ἐφ᾽ Ἡρακλείας ἐτήρει, βουλόμενος διακωλύειν τοὺς ἐπὶ τὸ στρατόπεδον πλέοντας.
<milestone n="8" unit="section" />
προσαγγειλάντων δὲ τῶν σκοπῶν πλῆθος ἱκανὸν πλοίων
προσφέρεσθαι παντοδαπῶν καὶ συνεγγίζειν, ἀναχθεὶς ἔπλει, συμμῖξαι σπεύδων διὰ τὸ καταφρονεῖν
τῶν Ῥωμαίων ἐκ τοῦ προγεγενημένου προτερήματος.
<milestone n="9" unit="section" />
ὁμοίως δὲ καὶ τοῖς ἐκ τῶν Συρακουσῶν προαπεσταλμένοις ταμίαις ἀνήγγειλαν οἱ προπλεῖν εἰθισμένοι λέμβοι τὸν ἐπίπλουν τῶν ὑπεναντίων.
<milestone n="10" unit="section" />
οἱ
δὲ νομίσαντες οὐκ ἀξιόχρεως σφᾶς αὐτοὺς εἶναι
πρὸς ναυμαχίαν, καθωρμίσθησαν πρός τι πολισμάτιον
τῶν ὑπ᾽ αὐτοὺς ταττομένων, ἀλίμενον μέν, σάλους
δ᾽ ἔχον καὶ προβολὰς περικλειούσας ἐκ τῆς γῆς
εὐφυεῖς.
<milestone n="11" unit="section" />
οὗ ποιησάμενοι τὴν ἀπόβασιν καὶ τούς
τε καταπέλτας καὶ τοὺς πετροβόλους τοὺς ἐκ τῆς
πόλεως ἐπιστήσαντες προσεδόκων τὸν ἐπίπλουν
τῶν ὑπεναντίων.
<milestone n="12" unit="section" />
οἱ δὲ Καρχηδόνιοι συνεγγίσαντες τὸ μὲν πρῶτον ἐπεβάλοντο πολιορκεῖν τούτους,
ὑπολαβόντες τοὺς μὲν ἄνδρας καταπλαγέντας εἰς τὸ
πολισμάτιον ἀποχωρήσειν, τῶν δὲ πλοίων ἀσφαλῶς
κυριεύσειν:
<milestone n="13" unit="section" />
οὐ προχωρούσης δὲ τῆς ἐλπίδος, ἀλλὰ
τοὐναντίον ἀμυνομένων γενναίως, καὶ τοῦ τόπου
πολλὰς ἔχοντος καὶ παντοδαπὰς δυσχρηστίας, ὀλίγα
τῶν τὰς ἀγορὰς ἐχόντων πλοίων ἀποσπάσαντες ἀπέπλευσαν πρός τινα ποταμόν, ἐν ᾧ καθορμισθέντες
ἐπετήρουν τὸν ἀνάπλουν αὐτῶν.</p></div2>
<div2 type="chapter" n="54" org="uniform" sample="complete">
<milestone n="1" unit="section" />
<p>ὁ δ᾽ ἐν ταῖς Συρακούσαις ὑπολειφθεὶς στρατηγός, ἐπεὶ τὰ κατὰ τὴν πρόθεσιν ἐπετέλεσεν, κάμψας
τὸν Πάχυνον ἐποιεῖτο τὸν πλοῦν ὡς ἐπὶ τὸ Λιλύβαιον, οὐδὲν εἰδὼς τῶν περὶ τοὺς προπλέοντας συμβεβηκότων.
<milestone n="2" unit="section" />
ὁ δὲ τῶν Καρχηδονίων ναύαρχος, σημηνάντων τῶν σκοπῶν αὐτῷ πάλιν τὴν ἐπιφάνειαν
τῶν ὑπεναντίων, ἀναχθεὶς ἔπλει μετὰ σπουδῆς,
βουλόμενος αὐτοῖς ὡς πλεῖστον ἀπέχουσι τῶν οἰκείων νεῶν συμβαλεῖν.
<milestone n="3" unit="section" />
ὁ δ᾽ Ἰούνιος κατιδὼν ἐκ
πολλοῦ τὸν στόλον τὸν τῶν Καρχηδονίων καὶ τὸ
πλῆθος τῶν σκαφῶν, οὔτε συμβαλεῖν τολμῶν οὔτ᾽
ἐκφυγεῖν ἔτι δυνατὸς ὢν διὰ τὸ σύνεγγυς εἶναι τοὺς
πολεμίους, ἐγκλίνας εἰς τόπους τραχεῖς καὶ κατὰ
πάντα τρόπον ἐπισφαλεῖς καθωρμίσθη,
<milestone n="4" unit="section" />
κρίνων αἱρετώτερον ὑπάρχειν ὅ,τι δέοι παθεῖν μᾶλλον ἢ τοῖς
πολεμίοις αὔτανδρον τὸ σφέτερον στρατόπεδον ὑποχείριον ποιῆσαι.
<milestone n="5" unit="section" />
συνιδὼν δὲ καὶ τὸ περὶ τούτου
γεγονὸς ὁ τῶν Καρχηδονίων ναύαρχος τὸ μὲν παραβάλλεσθαι καὶ προσάγειν τοιούτοις τόποις ἀπεδοκίμασε, λαβὼν δ᾽ ἄκραν τινὰ καὶ προσορμισθεὶς
ταύτῃ μεταξὺ τῶν στόλων ἐτήρει καὶ προσεῖχε τὸν
νοῦν ἀμφοτέροις.
<milestone n="6" unit="section" />
ἐπιγενομένου δὲ χειμῶνος καὶ
περιστάσεως προφαινομένης ἐκ τοῦ πελάγους ὁλοσχερεστέρας, οἱ μὲν τῶν Καρχηδονίων κυβερνῆται
διά τε τὴν τῶν τόπων καὶ τὴν τοῦ πράγματος ἐμπειρίαν προορώμενοι τὸ μέλλον καὶ προλέγοντες
τὸ συμβησόμενον ἔπεισαν τὸν Καρθάλωνα φυγεῖν τὸν χειμῶνα καὶ κάμψαι τὴν ἄκραν τοῦ Παχύνου.
<milestone n="7" unit="section" />
πεισθέντος δὲ νουνεχῶς, οὗτοι μὲν πολλὰ
μοχθήσαντες καὶ μόλις ὑπεράραντες τὴν ἄκραν ἐν
ἀσφαλεῖ καθωρμίσθησαν,
<milestone n="8" unit="section" />
οἱ δὲ τῶν Ῥωμαίων στόλοι, τοῦ χειμῶνος ἐπιγενομένου καὶ τῶν τόπων εἰς
τέλος ὑπαρχόντων ἀλιμένων, οὕτως διεφθάρησαν ὥστε
μηδὲ τῶν ναυαγίων μηδὲν γενέσθαι χρήσιμον, ἀλλ᾽ ἀμφοτέρους αὐτοὺς ἄρδην καὶ παραλόγως ἀχρειωθῆναι.</p></div2>
<div2 type="chapter" n="55" org="uniform" sample="complete">
<milestone n="1" unit="section" />
<p>τούτου δὲ συμβάντος τὰ μὲν τῶν Καρχηδονίων αὖθις ἀνέκυψε καὶ πάλιν ἐπιρρεπεστέρας εἶχε
τὰς ἐλπίδας,
<milestone n="2" unit="section" />
οἱ δὲ Ῥωμαῖοι πρότερον μὲν ἐπὶ ποσὸν ἠτυχηκότες τότε δ᾽ ὁλοσχερῶς ἐκ μὲν τῆς θαλάττης ἐξέβησαν, τῶν δ᾽ ὑπαίθρων ἐπεκράτουν:
Καρχηδόνιοι δὲ τῆς μὲν θαλάττης ἐκυρίευον, τῆς δὲ
γῆς οὐχ ὅλως ἀπήλπιζον.
<milestone n="3" unit="section" />
μετὰ δὲ ταῦτα πάντες
ἐπὶ μὲν τοῖς ὅλοις ἐσχετλίαζον, οἵ τ᾽ ἐν τῇ Ῥώμῃ
καὶ τὰ περὶ τὸ Λιλύβαιον στρατόπεδα, διὰ τὰ προειρημένα συμπτώματα:
<milestone n="4" unit="section" />
τῆς γε μὴν προθέσεως οὐκ
ἀφίσταντο τῆς κατὰ τὴν πολιορκίαν, ἀλλ᾽ οἱ μὲν
ἐχορήγουν κατὰ γῆν ἀπροφασίστως, οἱ δὲ προσεκαρτέρουν ταύτῃ κατὰ τὸ δυνατόν.
<milestone n="5" unit="section" />
ὁ δ᾽ Ἰούνιος
ἀνακομισθεὶς ἐπὶ τὸ στρατόπεδον ἐκ τῆς ναυαγίας
καὶ περιπαθὴς ὤν, ἐγένετο πρὸς τὸ καινοτομῆσαί
τι καὶ πρᾶξαι τῶν δεόντων, σπουδάζων ἀναμαχέσασθαι τὴν γεγενημένην περιπέτειαν.
<milestone n="6" unit="section" />
διὸ καὶ βραχείας αὐτῷ παραπεσούσης ἀφορμῆς, καταλαμβάνει
πραξικοπήσας τὸν Ἔρυκα καὶ γίνεται τοῦ τε τῆς
Ἀφροδίτης ἱεροῦ καὶ τῆς πόλεως ἐγκρατής.
<milestone n="7" unit="section" />
ὁ δ᾽
Ἔρυξ ἔστι μὲν ὄρος παρὰ θάλατταν τῆς Σικελίας
ἐν τῇ παρὰ τὴν Ἰταλίαν κειμένῃ πλευρᾷ μεταξὺ
Δρεπάνων καὶ Πανόρμου, μᾶλλον δ᾽ ὅμορον καὶ
συνάπτον πρὸς τὰ Δρέπανα, μεγέθει δὲ παρὰ πολὺ
διαφέρον τῶν κατὰ τὴν Σικελίαν ὀρῶν πλὴν τῆς
Αἴτνης.
<milestone n="8" unit="section" />
τούτου δ᾽ ἐπ᾽ αὐτῆς μὲν τῆς κορυφῆς, οὔσης ἐπιπέδου, κεῖται τὸ τῆς Ἀφροδίτης τῆς Ἐρυκίνης ἱερόν, ὅπερ ὁμολογουμένως ἐπιφανέστατόν ἐστι
τῷ τε πλούτῳ καὶ τῇ λοιπῇ προστασίᾳ τῶν κατὰ
τὴν Σικελίαν ἱερῶν:
<milestone n="9" unit="section" />
ἡ δὲ πόλις ὑπ᾽ αὐτὴν τὴν κορυφὴν τέτακται, πάνυ μακρὰν ἔχουσα καὶ προσάντη
πανταχόθεν τὴν ἀνάβασιν.
<milestone n="10" unit="section" />
ἐπί τε δὴ τὴν κορυφὴν
ἐπιστήσας φυλακήν, ὁμοίως δὲ καὶ τὴν ἀπὸ Δρεπάνων πρόσβασιν ἐτήρει φιλοτίμως ἀμφοτέρους τοὺς
τόπους καὶ μᾶλλον ἔτι τὸν τῆς ἀναβολῆς, πεπεισμένος οὕτως καὶ τὴν πόλιν ἀσφαλῶς καὶ τὸ σύμπαν ὄρος ὑφ᾽ αὑτὸν ἕξειν.</p></div2>
<div2 type="chapter" n="56" org="uniform" sample="complete">
<milestone n="1" unit="section" />
<p>οἱ δὲ Καρχηδόνιοι μετὰ ταῦτα στρατηγὸν καταστήσαντες αὑτῶν Ἀμίλκαν τὸν Βάρκαν ἐπικαλούμενον, τούτῳ τὰ κατὰ τὸν στόλον ἐνεχείρισαν:
<milestone n="2" unit="section" />
ὃς
παραλαβὼν τὰς ναυτικὰς δυνάμεις ὥρμησεν πορθήσων τὴν Ἰταλίαν. ἔτος δ᾽ ἦν ὀκτωκαιδέκατον τῷ
πολέμῳ.
<milestone n="3" unit="section" />
κατασύρας δὲ τὴν Λοκρίδα καὶ τὴν Βρεττιανὴν χώραν, ἀποπλέων ἐντεῦθεν κατῆρε παντὶ τῷ
στόλῳ πρὸς τὴν Πανορμῖτιν καὶ καταλαμβάνει τὸν
ἐπὶ τῆς Εἱρκτῆς λεγόμενον τόπον, ὃς κεῖται μὲν
Ἔρυκος καὶ Πανόρμου μεταξὺ πρὸς θαλάττῃ, πολὺ
δέ τι τῶν ἄλλων δοκεῖ διαφέρειν τόπων ἐπιτηδειότητι πρὸς ἀσφάλειαν στρατοπέδων καὶ χρονισμόν.
<milestone n="4" unit="section" />
ἔστι γὰρ ὄρος περίτομον ἐξανεστηκὸς ἐκ τῆς περικειμένης χώρας εἰς ὕψος ἱκανόν. τούτου δ᾽ ἡ περίμετρος τῆς ἄνω στεφάνης οὐ λείπει τῶν ἑκατὸν
σταδίων, ὑφ᾽ ἧς ὁ περιεχόμενος τόπος εὔβοτος
ὑπάρχει καὶ γεωργήσιμος, πρὸς μὲν τὰς πελαγίους
πνοιὰς εὐφυῶς κείμενος, θανασίμων δὲ θηρίων
εἰς τέλος ἄμοιρος.
<milestone n="5" unit="section" />
περιέχεται δὲ κρημνοῖς ἀπροσίτοις ἔκ τε τοῦ κατὰ θάλατταν μέρους καὶ τοῦ παρὰ
τὴν μεσόγαιαν παρήκοντος, τὰ δὲ μεταξὺ τούτων
ἐστὶν ὀλίγης καὶ βραχείας δεόμενα κατασκευῆς.
<milestone n="6" unit="section" />
ἔχει
δ᾽ ἐν αὑτῷ καὶ μαστόν, ὃς ἅμα μὲν ἀκροπόλεως,
ἅμα δὲ σκοπῆς εὐφυοῦς λαμβάνει τάξιν κατὰ τῆς
ὑποκειμένης χώρας.
<milestone n="7" unit="section" />
κρατεῖ δὲ καὶ λιμένος εὐκαίρου πρὸς τὸν ἀπὸ Δρεπάνων καὶ Λιλυβαίου δρόμον
ἐπὶ τὴν Ἰταλίαν, ἐν ᾧ πλῆθος ὕδατος ἄφθονον ὑπάρχει.
<milestone n="8" unit="section" />
προσόδους δὲ τὰς πάσας ἔχει τριττὰς δυσχερεῖς,
δύο μὲν ἀπὸ τῆς χώρας, μίαν δ᾽ ἀπὸ τῆς θαλάττης.
ἐν ᾧ καταστρατοπεδεύσας παραβόλως Ἀμίλκας,
<milestone n="9" unit="section" />
ὡς
ἂν μήτε πόλεως οἰκείας μήτ᾽ ἄλλης ἐλπίδος μηδεμιᾶς ἀντεχόμενος, εἰς μέσους δὲ τοὺς πολεμίους
ἑαυτὸν δεδωκώς, ὅμως οὐ μικροὺς οὐδὲ τοὺς τυχόντας Ῥωμαίοις ἀγῶνας καὶ κινδύνους παρεσκεύασεν.
<milestone n="10" unit="section" />
πρῶτον μὲν γὰρ ἐντεῦθεν ὁρμώμενος κατὰ θάλατταν τὴν παραλίαν τῆς Ἰταλίας ἐπόρθει μέχρι τῆς
Κυμαίων χώρας,
<milestone n="11" unit="section" />
δεύτερον δὲ κατὰ γῆν παραστρατοπεδευσάντων αὐτῷ Ῥωμαίων πρὸ τῆς Πανορμιτῶν πόλεως ἐν ἴσως πέντε σταδίοις πολλοὺς καὶ
ποικίλους ἀγῶνας συνεστήσατο κατὰ γῆν σχεδὸν ἐπὶ
τρεῖς ἐνιαυτούς. περὶ ὧν οὐχ οἷόν τε διὰ τῆς γρα</p></div2><div2 type="chapter" n="57" org="uniform" sample="complete">
<milestone n="1" unit="section" />
<p>φῆς τὸν κατὰ μέρος ἀποδοῦναι λόγον: καθάπερ
γὰρ ἐπὶ τῶν διαφερόντων πυκτῶν καὶ ταῖς γενναιότησι καὶ ταῖς εὐεξίαις, ὅταν εἰς τὸν ὑπὲρ αὐτοῦ
τοῦ στεφάνου συγκαταστάντες καιρὸν διαμάχωνται
πληγὴν ἐπὶ πληγῇ τιθέντες ἀδιαπαύστως, λόγον μὲν
ἢ πρόνοιαν ἔχειν ὑπὲρ ἑκάστης ἐπιβολῆς καὶ πληγῆς οὔτε τοῖς ἀγωνιζομένοις οὔτε τοῖς θεωμένοις
ἐστὶ δυνατόν,
<milestone n="2" unit="section" />
ἐκ δὲ τῆς καθόλου τῶν ἀνδρῶν ἐνεργείας καὶ τῆς ἑκατέρου φιλοτιμίας ἔστι καὶ τῆς ἐμπειρίας αὐτῶν καὶ τῆς δυνάμεως, πρὸς δὲ καὶ τῆς
εὐψυχίας, ἱκανὴν ἔννοιαν λαβεῖν, οὕτως δὲ καὶ περὶ
τῶν νῦν λεγομένων στρατηγῶν.
<milestone n="3" unit="section" />
τὰς μὲν γὰρ αἰτίας ἢ τοὺς τρόπους, δι᾽ ὧν ἀν᾽ ἑκάστην ἡμέραν
ἐποιοῦντο κατ᾽ ἀλλήλων ἐνέδρας, ἀντενέδρας, ἐπιθέσεις, προσβολάς, οὔτ᾽ ἂν ὁ γράφων ἐξαριθμούμενος ἐφίκοιτο, τοῖς τ᾽ ἀκούουσιν ἀπέραντος ἅμα
δ᾽ ἀνωφελὴς ἂν ἐκ τῆς ἀναγνώσεως γίνοιτο χρεία:
<milestone n="4" unit="section" />
ἐκ δὲ τῆς καθολικῆς ἀποφάσεως περὶ αὐτῶν καὶ τοῦ
τέλους τῆς φιλοτιμίας μᾶλλον ἄν τις εἰς ἔννοιαν ἔλθοι τῶν προειρημένων.
<milestone n="5" unit="section" />
οὔτε γὰρ τῶν ἐξ ἱστορίας
στρατηγημάτων οὔτε τῶν ἐκ τοῦ καιροῦ καὶ τῆς ὑποκειμένης περιστάσεως ἐπινοημάτων οὔτε τῶν εἰς
παράβολον καὶ βίαιον ἀνηκόντων τόλμαν οὐδὲν παρελείφθη.
<milestone n="6" unit="section" />
κρίσιν γε μὴν ὁλοσχερῆ γενέσθαι διὰ πλείους αἰτίας οὐχ οἷόν τ᾽ ἦν: αἵ τε γὰρ δυνάμεις ἀμφοτέρων ἦσαν ἐφάμιλλοι, τά τε κατὰ τοὺς χάρακας
ὁμοίως ἀπρόσιτα διὰ τὴν ὀχυρότητα, τό τε διάστημα
τῶν στρατοπέδων βραχὺ παντελῶς.
<milestone n="7" unit="section" />
ὅπερ αἴτιον ἦν
μάλιστα τοῦ τὰς μὲν κατὰ μέρος συμπτώσεις ἀπαύστους γίνεσθαι καθ᾽ ἡμέραν, ὁλοσχερὲς δὲ συντελεῖσθαι μηδέν.
<milestone n="8" unit="section" />
τούτους γὰρ αὐτοὺς ἀεὶ συνέβαινε
διαφθείρεσθαι κατὰ τὰς συμπλοκάς, τοὺς ἐν χειρῶν
νόμῳ περιπεσόντας: οἱ δ᾽ ἅπαξ ἐγκλίναντες εὐθέως
ἐκτὸς τοῦ δεινοῦ πάντες ἦσαν ὑπὸ ταῖς αὑτῶν
ἀσφαλείαις καὶ πάλιν ἐκ μεταβολῆς ἐκινδύνευον.</p></div2>
<div2 type="chapter" n="58" org="uniform" sample="complete">
<milestone n="1" unit="section" />
<p>οὐ μὴν ἀλλ᾽ ὥσπερ ἀγαθὸς βραβευτὴς ἡ τύχη
μεταβιβάσασα παραβόλως αὐτοὺς ἐκ τοῦ προειρημένου τόπου καὶ τοῦ προϋπάρχοντος ἀθλήματος εἰς
παραβολώτερον ἀγώνισμα καὶ τόπον ἐλάττω συνέκλεισεν.
<milestone n="2" unit="section" />
ὁ γὰρ Ἀμίλκας, τῶν Ῥωμαίων τὸν Ἔρυκα
τηρούντων ἐπί τε τῆς κορυφῆς καὶ παρὰ τὴν ῥίζαν,
καθάπερ εἴπομεν, κατελάβετο τὴν πόλιν τῶν Ἐρυκίνων, ἥτις ἦν μεταξὺ τῆς τε κορυφῆς καὶ τῶν πρὸς
τῇ ῥίζῃ στρατοπεδευσάντων.
<milestone n="3" unit="section" />
ἐξ οὗ συνέβαινε παραβόλως μὲν ὑπομένειν καὶ διακινδυνεύειν πολιορκουμένους τοὺς τὴν κορυφὴν κατέχοντας τῶν Ῥωμαίων, ἀπίστως δὲ τοὺς Καρχηδονίους ἀντέχειν, τῶν
τε πολεμίων πανταχόθεν προσκειμένων καὶ τῶν χορηγιῶν οὐ ῥᾳδίως αὐτοῖς παρακομιζομένων, ὡς ἂν
τῆς θαλάττης καθ᾽ ἕνα τόπον καὶ μίαν πρόσοδον
ἀντεχομένοις.
<milestone n="4" unit="section" />
οὐ μὴν ἀλλὰ πάλιν ἐνταῦθα πάσαις
μὲν ἀμφότεροι ταῖς πολιορκητικαῖς ἐπινοίαις καὶ βίαις χρησάμενοι κατ᾽ ἀλλήλων, πᾶν δὲ γένος ἐνδείας
ἀνασχόμενοι, πάσης δ᾽ ἐπιθέσεως καὶ μάχης πεῖραν
λαβόντες,
<milestone n="5" unit="section" />
τέλος οὐχ, ὡς Φάβιός φησιν, ἐξαδυνατοῦντες καὶ περικακοῦντες, ἀλλ᾽ ὡς ἂν ἀπαθεῖς
καὶ ἀήττητοί τινες ἄνδρες ἱερὸν ἐποίησαν τὸν στέφανον.
<milestone n="6" unit="section" />
πρότερον γὰρ ἢ 'κείνους ἀλλήλων ἐπικρατῆσαι, καίπερ δύ᾽ ἔτη πάλιν ἐν τούτῳ τῷ τόπῳ διαγωνισαμένους, δι᾽ ἄλλου τρόπου συνέβη λαβεῖν τὸν
πόλεμον τὴν κρίσιν.
<milestone n="7" unit="section" /></p>
<p>τὰ μὲν οὖν περὶ τὸν Ἔρυκα καὶ τὰς πεζικὰς
δυνάμεις τοιαύτην ἔσχε διάθεσιν. τὰ δὲ πολιτεύματ᾽ ἦν ἀμφοτέρων παραπλήσια τοῖς ψυχομαχοῦσι
τῶν εὐγενῶν ὀρνίθων.
<milestone n="8" unit="section" />
ἐκεῖνοί τε γὰρ πολλάκις
ἀπολωλεκότες τὰς πτέρυγας διὰ τὴν ἀδυναμίαν,
αὐτῇ δὲ τῇ ψυχῇ μένοντες ἐκβάλλουσι τὰς πληγάς,
ἕως ἂν αὐτομάτως ποτὲ περιπεσόντες αὑτοῖς καιρίως ἀλλήλων διαδράξωνται, κἄπειτα τούτου γενομένου συμβῇ τὸν ἕτερον αὐτῶν προπεσεῖν:
<milestone n="9" unit="section" />
οἵ τε
Ῥωμαῖοι καὶ Καρχηδόνιοι κάμνοντες ἤδη τοῖς πόνοις διὰ τὴν συνέχειαν τῶν κινδύνων εἰς τέλος
ἀπήλγουν τήν τε δύναμιν παρελέλυντο καὶ παρεῖντο</p></div2>
<div2 type="chapter" n="59" org="uniform" sample="complete">
<milestone n="1" unit="section" />
<p>διὰ τὰς πολυχρονίους εἰσφορὰς καὶ δαπάνας. ὁμοίως
δὲ Ῥωμαῖοι ψυχομαχοῦντες, καίπερ ἔτη σχεδὸν ἤδη
πέντε τῶν κατὰ θάλατταν πραγμάτων ὁλοσχερῶς
ἀφεστηκότες διά τε τὰς περιπετείας καὶ διὰ τὸ πεπεῖσθαι δι᾽ αὐτῶν τῶν πεζικῶν δυνάμεων κρινεῖν
τὸν πόλεμον,
<milestone n="2" unit="section" />
τότε συνορῶντες οὐ προχωροῦν αὑτοῖς
τοὔργον κατὰ τοὺς ἐκλογισμοὺς καὶ μάλιστα διὰ τὴν
τόλμαν τοῦ τῶν Καρχηδονίων ἡγεμόνος, ἔκριναν τὸ
τρίτον ἀντιποιήσασθαι τῶν ἐν ταῖς ναυτικαῖς δυνάμεσιν ἐλπίδων,
<milestone n="3" unit="section" />
ὑπολαμβάνοντες διὰ τῆς ἐπινοίας
ταύτης, εἰ καιρίως ἅψαιντο τῆς ἐπιβολῆς, μόνως ἂν
οὕτως πέρας ἐπιθεῖναι τῷ πολέμῳ συμφέρον. ὃ
καὶ τέλος ἐποίησαν.
<milestone n="4" unit="section" />
τὸ μὲν γὰρ πρῶτον ἐξεχώρησαν τῆς θαλάττης εἴξαντες τοῖς ἐκ τῆς τύχης συμπτώμασιν, τὸ δὲ δεύτερον ἐλαττωθέντες τῇ περὶ τὰ
Δρέπανα ναυμαχίᾳ:
<milestone n="5" unit="section" />
τότε δὲ τρίτην ἐποιοῦντο ταύτην τὴν ἐπιβολήν, δι᾽ ἧς νικήσαντες καὶ τὰ περὶ
τὸν Ἔρυκα στρατόπεδα τῶν Καρχηδονίων ἀποκλείσαντες τῆς κατὰ θάλατταν χορηγίας τέλος ἐπέθηκαν
τοῖς ὅλοις.
<milestone n="6" unit="section" />
ἦν δὲ τῆς ἐπιβολῆς τὸ πλεῖον ψυχομαχία. χορηγία μὲν γὰρ οὐχ ὑπῆρχε πρὸς τὴν πρόθεσιν ἐν τοῖς κοινοῖς, οὐ μὴν ἀλλὰ διὰ τὴν τῶν
προεστώτων ἀνδρῶν εἰς τὰ κοινὰ φιλοτιμίαν καὶ
γενναιότητα προσευρέθη πρὸς τὴν συντέλειαν.
<milestone n="7" unit="section" />
κατὰ
γὰρ τὰς τῶν βίων εὐκαιρίας καθ᾽ ἕνα καὶ δύο καὶ
τρεῖς ὑφίσταντο παρέξειν πεντήρη κατηρτισμένην,
ἐφ᾽ ᾧ τὴν δαπάνην κομιοῦνται, κατὰ λόγον τῶν
πραγμάτων προχωρησάντων.
<milestone n="8" unit="section" />
τῷ δὲ τοιούτῳ τρόπῳ
ταχέως ἑτοιμασθέντων διακοσίων πλοίων πεντηρικῶν, ὧν ἐποιήσαντο τὴν ναυπηγίαν πρὸς [παράδειγμα] τὴν τοῦ Ῥοδίου ναῦν, μετὰ ταῦτα στρατηγὸν καταστήσαντες Γάϊον Λυτάτιον ἐξέπεμψαν ἀρχομένης τῆς θερείας.
<milestone n="9" unit="section" />
ὃς καὶ παραδόξως ἐπιφανεὶς
τοῖς κατὰ τὴν Σικελίαν τόποις τόν τε περὶ τὰ Δρέπανα λιμένα κατέσχε καὶ τοὺς περὶ τὸ Λιλύβαιον
ὅρμους, παντὸς ἀνακεχωρηκότος εἰς τὴν οἰκείαν τοῦ
τῶν Καρχηδονίων ναυτικοῦ.
<milestone n="10" unit="section" />
συστησάμενος δὲ περὶ
τὴν ἐν τοῖς Δρεπάνοις πόλιν ἔργα καὶ τἄλλα πρὸς
τὴν πολιορκίαν παρασκευασάμενος, ἅμα μὲν ταύτῃ
προσεκαρτέρει τὰ δυνατὰ ποιῶν,
<milestone n="11" unit="section" />
ἅμα δὲ προορώμενος τὴν παρουσίαν τοῦ Καρχηδονίων στόλου καὶ
μνημονεύων τῆς ἐξ ἀρχῆς προθέσεως ὅτι μόνως
δύναται διὰ τοῦ κατὰ θάλατταν κινδύνου κρίσεως
τὰ ὅλα τυχεῖν, οὐκ ἀχρεῖον οὐδ᾽ ἀργὸν εἴα γίνεσθαι τὸν χρόνον,
<milestone n="12" unit="section" />
ἀλλ᾽ ἀν᾽ ἑκάστην ἡμέραν ἀναπείρας
καὶ μελέτας ποιῶν τοῖς πληρώμασιν οἰκείως τῆς
ἐπιβολῆς τῇ τε λοιπῇ τῇ κατὰ τὴν δίαιταν ἐπιμελείᾳ προσκαρτερῶν ἀθλητὰς ἀπετέλεσεν πρὸς τὸ
προκείμενον ἐν πάνυ βραχεῖ χρόνῳ τοὺς ναύτας.</p></div2>
<div2 type="chapter" n="60" org="uniform" sample="complete">
<milestone n="1" unit="section" />
<p>οἱ δὲ Καρχηδόνιοι, παρὰ τὴν ὑπόνοιαν προσπεσόντος αὐτοῖς τοῦ πεπλευκέναι στόλῳ τοὺς Ῥωμαίους καὶ πάλιν ἀντιποιεῖσθαι τῆς θαλάττης, παραυτίκα κατήρτιζον τὰς ναῦς,
<milestone n="2" unit="section" />
καὶ πληρώσαντες σίτου καὶ τῶν ἄλλων ἐπιτηδείων ἐξέπεμπον τὸν στόλον, βουλόμενοι μηδὲν ἐλλείπειν τὰ περὶ τὸν Ἔρυκα
στρατόπεδα τῶν ἀναγκαίων.
<milestone n="3" unit="section" />
κατέστησαν δὲ καὶ
στρατηγὸν ἐπὶ τῆς ναυτικῆς δυνάμεως Ἄννωνα: ὃς
ἀναχθεὶς καὶ κατάρας ἐπὶ τὴν Ἱερὰν καλουμένην
νῆσον ἔσπευδε τοὺς πολεμίους λαθὼν διακομισθῆναι πρὸς τὸν Ἔρυκα καὶ τὰς μὲν ἀγορὰς ἀποθέσθαι καὶ κουφίσαι τὰς ναῦς, προσλαβὼν δ᾽ ἐπιβάτας ἐκ τῶν μισθοφόρων τοὺς ἐπιτηδείους καὶ Βάρκαν μετ᾽ αὐτῶν, οὕτως συμμίσγειν τοῖς ὑπεναντίοις.
<milestone n="4" unit="section" />
ὁ δὲ Λυτάτιος συνεὶς τὴν παρουσίαν τῶν περὶ τὸν
Ἄννωνα καὶ συλλογισάμενος τὴν ἐπίνοιαν αὐτῶν,
ἀναλαβὼν ἀπὸ τοῦ πεζοῦ στρατεύματος τοὺς ἀρίστους ἄνδρας ἔπλευσε πρὸς τὴν Αἰγοῦσσαν νῆσον
τὴν πρὸ τοῦ Λιλυβαίου κειμένην.
<milestone n="5" unit="section" />
κἀνταῦθα παρακαλέσας τὰ πρέποντα τῷ καιρῷ τὰς δυνάμεις διεσάφει τοῖς κυβερνήταις ὡς ἐσομένης εἰς τὴν αὔριον
ναυμαχίας.
<milestone n="6" unit="section" />
ὑπὸ δὲ τὴν ἑωθινήν, ἤδη τῆς ἡμέρας
ὑποφαινούσης, ὁρῶν τοῖς μὲν ἐναντίοις φορὸν ἄνεμον καταρρέοντα καὶ λαμπρόν, σφίσι δὲ δυσχερῆ
γινόμενον τὸν ἀνάπλουν πρὸς ἀντίον τὸ πνεῦμα,
κοίλης καὶ τραχείας οὔσης τῆς θαλάττης, τὸ μὲν
πρῶτον διηπόρει τί δεῖ χρῆσθαι τοῖς παροῦσι.
<milestone n="7" unit="section" />
συλλογιζόμενος δ᾽ ὡς ἐὰν μὲν παραβάλληται χειμῶνος
ὄντος, πρὸς Ἄννωνα ποιήσεται τὸν ἀγῶνα καὶ πρὸς
αὐτὰς τὰς ναυτικὰς δυνάμεις καὶ πρὸς ἔτι γέμοντα
τὰ σκάφη,
<milestone n="8" unit="section" />
ἐὰν δὲ τηρῶν εὐδίαν καὶ καταμέλλων
ἐάσῃ διᾶραι καὶ συμμῖξαι τοῖς στρατοπέδοις τοὺς
πολεμίους, πρός τε τὰς ναῦς εὐκινήτους καὶ κεκουφισμένας ἀγωνιεῖται πρός τε τοὺς ἀρίστους ἄνδρας
τῶν ἐκ τοῦ πεζοῦ στρατευμάτων, τὸ δὲ μέγιστον,
πρὸς τὴν Ἀμίλκου τόλμαν, ἧς οὐδὲν ἦν τότε φοβερώτερον:
<milestone n="9" unit="section" />
διόπερ ἔκρινε μὴ παρεῖναι τὸν ἐνεστῶτα
καιρόν: συνιδὼν δὲ τὰς τῶν πολεμίων ναῦς ἱστιοδρομούσας ἀνήγετο μετὰ σπουδῆς.
<milestone n="10" unit="section" />
τῶν δὲ πληρωμάτων εὐχερῶς ἀναφερόντων τὸν κλύδωνα ταῖς
εὐεξίαις, ταχέως ἐπὶ μίαν ἐκτείνας ναῦν ἀντίπρωρ</p></div2><div2 type="chapter" n="61" org="uniform" sample="complete">
<milestone n="1" unit="section" />
<p>ρον κατέστησε τοῖς πολεμίοις τὸν στόλον. οἱ δὲ
Καρχηδόνιοι κατιδόντες τὸν διάπλουν αὐτῶν προκατέχοντας τοὺς Ῥωμαίους, καθελόμενοι τοὺς ἱστοὺς
καὶ παρακαλέσαντες κατὰ ναῦν σφᾶς αὐτοὺς συνέβαλλον τοῖς ὑπεναντίοις.
<milestone n="2" unit="section" />
τῆς δ᾽ ἑκατέρων παρασκευῆς τὴν ἐναντίαν ἐχούσης διάθεσιν τῇ περὶ τὰ
Δρέπανα γενομένῃ ναυμαχίᾳ, καὶ τὸ τέλος ἑκατέροις
τῆς μάχης εἰκότως ἐναντίον ἀπέβη.
<milestone n="3" unit="section" />
Ῥωμαῖοι μὲν
γὰρ τήν τε ναυπηγίαν μετειλήφεσαν καὶ τὰ βάρη
πάντα χωρὶς τῶν πρὸς τὴν ναυμαχίαν ἐπιτηδείων
ἐξετέθειντο: τά τε πληρώματα συγκεκροτημένα διαφέρουσαν αὐτοῖς τὴν χρείαν παρείχετο, τούς τ᾽
ἐπιβάτας κατ᾽ ἐκλογὴν ἄνδρας ἀπαραχωρήτους ἐκ
τῶν πεζικῶν στρατοπέδων εἶχον.
<milestone n="4" unit="section" />
περὶ δὲ τοὺς
Καρχηδονίους τἀναντία τούτοις ὑπῆρχεν. αἱ μὲν
γὰρ νῆες γέμουσαι δυσχρήστως διέκειντο πρὸς τὸν
κίνδυνον, τὰ δὲ πληρώματα τελέως ἦν ἀνάσκητα
καὶ πρὸς καιρὸν ἐμβεβλημένα, τὰ δ᾽ ἐπιβατικὰ νεοσύλλογα καὶ πρωτόπειρα πάσης κακοπαθείας καὶ
παντὸς δεινοῦ.
<milestone n="5" unit="section" />
διὰ γὰρ τὸ μηδέποτ᾽ ἂν ἔτι τοὺς
Ῥωμαίους ἐλπίσαι τῆς θαλάττης ἀντιποιήσασθαι
καταφρονήσαντες ὠλιγώρουν τῶν ναυτικῶν δυνάμεων.
<milestone n="6" unit="section" />
τοιγαροῦν ἅμα τῷ συμβαλεῖν κατὰ πολλὰ
μέρη τῆς μάχης ἐλαττούμενοι ταχέως ἐλείφθησαν,
καὶ πεντήκοντα μὲν αὐτῶν ναῦς κατέδυσαν, ἑβδομήκοντα δ᾽ ἑάλωσαν αὔτανδροι:
<milestone n="7" unit="section" />
τὸ δὲ λοιπὸν πλῆθος ἐπαράμενον τοὺς ἱστοὺς καὶ κατουρῶσαν αὖθις
ἀπεχώρει πρὸς τὴν Ἱερὰν νῆσον, εὐτυχῶς καὶ παραδόξως ἐκ μεταβολῆς αὐτοῖς πρὸς τὸν δέοντα καιρὸν τοῦ πνεύματος συνεργήσαντος.
<milestone n="8" unit="section" /></p>
<p>ὁ μὲν οὖν τῶν Ῥωμαίων στρατηγὸς ἀποπλεύσας πρὸς τὸ Λιλύβαιον καὶ τὰ στρατόπεδα περὶ τὴν
τῶν αἰχμαλώτων πλοίων καὶ τῶν σωμάτων οἰκονομίαν ἐγίνετο, μεγάλην οὖσαν: οὐ γὰρ πολὺ τῶν
μυρίων ἔλειπε σωμάτων τὰ ληφθέντα ζωγρίᾳ κατὰ
τὸν κίνδυνον.</p></div2>
<div2 type="chapter" n="62" org="uniform" sample="complete">
<milestone n="1" unit="section" />
<p>οἱ δὲ Καρχηδόνιοι, προσπεσούσης αὐτοῖς ἀπροσδοκήτως τῆς ἥττης, ταῖς μὲν ὁρμαῖς καὶ ταῖς φιλοτιμίαις ἀκμὴν ἕτοιμοι πολεμεῖν ἦσαν, τοῖς δὲ λογισμοῖς ἐξηπόρουν.
<milestone n="2" unit="section" />
οὔτε γὰρ χορηγεῖν ἔτι ταῖς ἐν τῇ
Σικελίᾳ δυνάμεσιν οἷοί τ᾽ ἦσαν, κρατούντων τῆς
θαλάττης τῶν ὑπεναντίων: ἀπογνόντες δὲ ταύτας
καὶ προδόται τρόπον τινὰ γενόμενοι, ποίαις χερσὶν
ἢ ποίοις ἡγεμόσιν πολεμήσειαν οὐκ εἶχον.
<milestone n="3" unit="section" />
διόπερ
ὀξέως διαπεμψάμενοι πρὸς τὸν Βάρκαν ἐπέτρεψαν
ἐκείνῳ περὶ τῶν ὅλων. ὁ δὲ καὶ λίαν ἐποίησεν
ἔργον ἡγεμόνος ἀγαθοῦ καὶ φρονίμου.
<milestone n="4" unit="section" />
μέχρι μὲν
γὰρ ἐκ τῶν κατὰ λόγον ἦν τις ἐλπὶς ἐν τοῖς ὑποκειμένοις, οὐδὲν τῶν παραβόλων ἢ δεινῶν δοκούντων
εἶναι παρέλιπεν, ἀλλὰ πάσας τὰς τοῦ νικᾶν ἐν τῷ
πολεμεῖν ἐλπίδας, εἰ καί τις ἄλλος ἡγεμόνων, ἐξήλεγξεν.
<milestone n="5" unit="section" />
ἐπειδὴ δὲ περιέστη τὰ πράγματα, καὶ τῶν
κατὰ λόγον οὐδὲν ἔτι κατελείπετο πρὸς τὸ σῴζειν
τοὺς ὑποταττομένους, πάνυ νουνεχῶς καὶ πραγματικῶς εἴξας τοῖς παροῦσιν ὑπὲρ σπονδῶν καὶ διαλύσεων
ἐξαπέστελλε πρεσβευτάς.
<milestone n="6" unit="section" />
τοῦ γὰρ αὐτοῦ νομιστέον
ἡγεμόνος εἶναι τὸ δύνασθαι βλέπειν τόν τε τοῦ νικᾶν, ὁμοίως δὲ καὶ τὸν τοῦ λείπεσθαι καιρόν.
<milestone n="7" unit="section" />
τοῦ
δὲ Λυτατίου προθύμως δεξαμένου τὰ παρακαλούμενα διὰ τὸ συνειδέναι τοῖς σφετέροις πράγμασι τετρυμένοις καὶ κάμνουσιν ἤδη τῷ πολέμῳ, συνέβη
τέλος ἐπιθεῖναι τῇ διαφορᾷ τοιούτων τινῶν συνθηκῶν διαγραφεισῶν: "
<milestone n="8" unit="section" />
1ἐπὶ τοῖσδε φιλίαν εἶναι Καρ"1χηδονίοις καὶ Ῥωμαίοις, ἐὰν καὶ τῷ δήμῳ τῶν
"1Ῥωμαίων συνδοκῇ. ἐκχωρεῖν Σικελίας ἁπάσης
"1Καρχηδονίους καὶ μὴ πολεμεῖν Ἱέρωνι μηδ᾽ ἐπι"1φέρειν ὅπλα Συρακοσίοις μηδὲ τῶν Συρακοσίων
"
<milestone n="9" unit="section" />
1συμμάχοις. ἀποδοῦναι Καρχηδονίους Ῥωμαίοις
"1χωρὶς λύτρων ἅπαντας τοὺς αἰχμαλώτους. ἀργυ"1ρίου κατενεγκεῖν Καρχηδονίους Ῥωμαίοις ἐν ἔτεσιν
"1εἴκοσι δισχίλια καὶ διακόσια τάλαντα Εὐβοϊκά."2</p></div2>
<div2 type="chapter" n="63" org="uniform" sample="complete">
<milestone n="1" unit="section" />
<p>τούτων δ᾽ ἐπανενεχθέντων εἰς τὴν Ῥώμην, οὐ
προσεδέξατο τὰς συνθήκας ὁ δῆμος. ἀλλ᾽ ἐξαπέστειλεν ἄνδρας δέκα τοὺς ἐπισκεψομένους ὑπὲρ
τῶν πραγμάτων.
<milestone n="2" unit="section" />
οἳ καὶ παραγενόμενοι τῶν μὲν
ὅλων οὐδὲν ἔτι μετέθηκαν, βραχέα δὲ προσεπέτειναν
τοὺς Καρχηδονίους.
<milestone n="3" unit="section" />
τόν τε γὰρ χρόνον τῶν φόρων
ἐποίησαν ἥμισυν, χίλια τάλαντα προσθέντες, τῶν
τε νήσων ἐκχωρεῖν Καρχηδονίους προσεπέταξαν,
ὅσαι μεταξὺ τῆς Ἰταλίας κεῖνται καὶ τῆς Σικελίας.
<milestone n="4" unit="section" /></p>
<p>ὁ μὲν οὖν Ῥωμαίοις καὶ Καρχηδονίοις συστὰς
περὶ Σικελίας πόλεμος ἐπὶ τοιούτοις καὶ τοιοῦτον
ἔσχε τὸ τέλος, ἔτη πολεμηθεὶς εἴκοσι καὶ τέτταρα
συνεχῶς, πόλεμος ὧν ἡμεῖς ἴσμεν ἀκοῇ μαθόντες
πολυχρονιώτατος καὶ συνεχέστατος καὶ μέγιστος.
<milestone n="5" unit="section" />
ἐν
ᾧ χωρὶς τῶν λοιπῶν ἀγώνων καὶ παρασκευῶν, καθάπερ εἴπομεν ἀνώτερον, ἅπαξ μὲν οἱ συνάμφω
πλείοσιν ἢ πεντακοσίοις, πάλιν δὲ μικρῷ λείπουσιν
ἑπτακοσίοις σκάφεσι πεντηρικοῖς ἐναυμάχησαν πρὸς
ἀλλήλους.
<milestone n="6" unit="section" />
ἀπέβαλόν γε μὴν Ῥωμαῖοι μὲν ἐν τῷ
πολέμῳ τούτῳ πεντήρεις μετὰ τῶν ἐν ταῖς ναυαγίαις διαφθαρεισῶν εἰς ἑπτακοσίας, Καρχηδόνιοι δ᾽
εἰς πεντακοσίας.
<milestone n="7" unit="section" />
ὥστε τοὺς θαυμάζοντας τὰς Ἀντιγόνου καὶ Πτολεμαίου καὶ Δημητρίου ναυμαχίας
καὶ τοὺς στόλους εἰκότως ἂν περὶ τούτων ἱστορήσαντας ἐκπεπλῆχθαι τὴν ὑπερβολὴν τῶν πράξεων.
<milestone n="8" unit="section" />
εἰ δέ τις βουληθείη συλλογίσασθαι τὴν διαφορὰν
τῶν πεντηρικῶν πλοίων πρὸς τὰς τριήρεις, αἷς οἵ
τε Πέρσαι πρὸς τοὺς Ἕλληνας καὶ πάλιν Ἀθηναῖοι
καὶ Λακεδαιμόνιοι πρὸς ἀλλήλους ἐναυμάχουν, οὐδ᾽
ἂν καθόλου δυνηθείη τηλικαύτας δυνάμεις εὑρεῖν
ἐν θαλάττῃ διηγωνισμένας.
<milestone n="9" unit="section" />
ἐξ ὧν δῆλον τὸ προτεθὲν ἡμῖν ἐξ ἀρχῆς ὡς οὐ τύχῃ Ῥωμαῖοι, καθάπερ
ἔνιοι δοκοῦσι τῶν Ἑλλήνων, οὐδ᾽ αὐτομάτως, ἀλλὰ
καὶ λίαν εἰκότως ἐν τοιούτοις καὶ τηλικούτοις πράγμασιν ἐνασκήσαντες οὐ μόνον ἐπεβάλοντο τῇ τῶν
ὅλων ἡγεμονίᾳ καὶ δυναστείᾳ τολμηρῶς, ἀλλὰ καὶ</p></div2>
<div2 type="chapter" n="64" org="uniform" sample="complete">
<milestone n="1" unit="section" />
<p>καθίκοντο τῆς προθέσεως. καὶ τί δήποτ᾽ ἔστι τὸ
αἴτιον, ἀπορήσαι τις ἄν, ὅτι κεκρατηκότες τῶν ὅλων
καὶ πολλαπλασίαν ἔχοντες ὑπεροχὴν νῦν ἢ πρόσθεν
οὔτ᾽ ἂν πληρῶσαι τοσαύτας ναῦς οὔτ᾽ ἀναπλεῦσαι
τηλικούτοις στόλοις δυνηθεῖεν;
<milestone n="2" unit="section" />
οὐ μὴν ἀλλὰ περὶ
μὲν ταύτης τῆς ἀπορίας σαφῶς ἐξέσται τὰς αἰτίας
κατανοεῖν, ὅταν ἐπὶ τὴν ἐξήγησιν αὐτῶν τῆς πολιτείας ἔλθωμεν: ὑπὲρ ἧς οὔθ᾽ ἡμῖν ἐν παρέργῳ ῥητέον οὔτε τοῖς ἀκούουσιν ἀργῶς προσεκτέον.
<milestone n="3" unit="section" />
τὸ
μὲν γὰρ θέαμα καλόν, σχεδὸν δ᾽ ὡς ἔπος εἰπεῖν
ἄγνωστον ἕως τοῦ νῦν χάριν τῶν περὶ αὐτῆς συγγεγραφότων.
<milestone n="4" unit="section" />
οἱ μὲν γὰρ ἠγνοήκασιν, οἱ δ᾽ ἀσαφῆ
καὶ τελέως ἀνωφελῆ πεποίηνται τὴν ἐξήγησιν.
<milestone n="5" unit="section" />
πλὴν
ἔν γε τῷ προειρημένῳ πολέμῳ τὰς μὲν τῶν πολιτευμάτων ἀμφοτέρων προαιρέσεις ἐφαμίλλους εὕροι
τις ἂν γεγενημένας οὐ μόνον ταῖς ἐπιβολαῖς ἀλλὰ
καὶ ταῖς μεγαλοψυχίαις, μάλιστα δὲ τῇ περὶ τῶν
πρωτείων φιλοτιμίᾳ,
<milestone n="6" unit="section" />
τούς γε μὴν ἄνδρας οὐ μικρῷ
πολλῷ δὲ γενναιοτέρους ἐν παντὶ Ῥωμαίους: ἡγεμόνα
δὲ καὶ γνώμῃ καὶ τόλμῃ θετέον ἄριστον Ἀμίλκαν
τῶν τότε γεγονέναι τὸν Βάρκαν ἐπικαλούμενον, πατέρα δὲ κατὰ φύσιν Ἀννίβου τοῦ μετὰ ταῦτα πολεμήσαντος Ῥωμαίοις.</p></div2>
<div2 type="chapter" n="65" org="uniform" sample="complete">
<milestone n="1" unit="section" />
<p>μετὰ δὲ τὰς διαλύσεις ταύτας ἴδιόν τι καὶ παραπλήσιον ἀμφοτέροις συνέβη παθεῖν.
<milestone n="2" unit="section" />
ἐξεδέξατο
γὰρ πόλεμος ἐμφύλιος Ῥωμαίους μὲν ὁ πρὸς τοὺς
Φαλίσκους καλουμένους, ὃν ταχέως καὶ συμφερόντως
ἐπετέλεσαν, ἐν ὀλίγαις ἡμέραις ἐγκρατεῖς γενόμενοι
τῆς πόλεως αὐτῶν,
<milestone n="3" unit="section" />
Καρχηδονίους δὲ κατὰ τὸν αὐτὸν καιρὸν οὐ μικρὸς οὐδ᾽ εὐκαταφρόνητος ὁ πρὸς
τοὺς ξένους καὶ τοὺς Νομάδας καὶ τοὺς ἅμα τούτοις ἀποστάντας Λίβυας,
<milestone n="4" unit="section" />
ἐν ᾧ πολλοὺς καὶ μεγάλους ὑπομείναντες φόβους τέλος οὐ μόνον ὑπὲρ τῆς
χώρας ἐκινδύνευσαν, ἀλλὰ καὶ περὶ σφῶν αὐτῶν
καὶ τοῦ τῆς πατρίδος ἐδάφους.
<milestone n="5" unit="section" />
ἐπὶ δὲ τὸν πόλεμον
τοῦτον ἐπιστῆσαι μὲν ἄξιον διὰ πλείους αἰτίας, ἐπὶ
κεφαλαίου δὲ καὶ διὰ βραχέων αὐτοῦ ποιήσασθαι
τὴν ἐξήγησιν κατὰ τὴν ἐξ ἀρχῆς πρόθεσιν.
<milestone n="6" unit="section" />
τόν τε
γὰρ παρὰ τοῖς πολλοῖς λεγόμενον ἄσπονδον πόλεμον, τίνα φύσιν ἔχει καὶ διάθεσιν, μάλιστ᾽ ἄν τις
ἐκ τῶν τότε γεγονότων ἐπιγνοίη,
<milestone n="7" unit="section" />
τούς τε χρωμένους μισθοφορικαῖς δυνάμεσι τίνα δεῖ προορᾶσθαι
καὶ φυλάττεσθαι μακρόθεν, ἐναργέστατ᾽ ἂν ἐκ τῆς
τότε περιστάσεως συνθεωρήσειεν, πρὸς δὲ τούτοις
τί διαφέρει καὶ κατὰ πόσον ἤθη σύμμικτα καὶ βάρβαρα τῶν ἐν παιδείαις καὶ νόμοις καὶ πολιτικοῖς
ἔθεσιν ἐκτεθραμμένων:
<milestone n="8" unit="section" />
τὸ δὲ μέγιστον, τὰς αἰτίας
ἐκ τῶν ἐν ἐκείνοις τοῖς καιροῖς πεπραγμένων κατανοήσειεν, δι᾽ ἃς ὁ κατ᾽ Ἀννίβαν συνέστη Ῥωμαίοις
καὶ Καρχηδονίοις πόλεμος.
<milestone n="9" unit="section" />
ὑπὲρ οὗ διὰ τὸ μὴ μόνον παρὰ τοῖς συγγραφεῦσιν, ἀλλὰ καὶ παρὰ τοῖς
πεπολεμηκόσιν ἔτι νῦν ἀμφισβητεῖσθαι τὰς αἰτίας,
χρήσιμόν ἐστι τὴν ἀληθινωτάτην παραστῆσαι διάληψιν τοῖς φιλομαθοῦσιν.</p></div2>
<div2 type="chapter" n="66" org="uniform" sample="complete">
<milestone n="1" unit="section" />
<p>ὡς γὰρ θᾶττον ἐπιτελεσθεισῶν τῶν προειρημένων διαλύσεων ἀποκατέστησε τὰς περὶ τὸν Ἔρυκα
δυνάμεις εἰς τὸ Λιλύβαιον ὁ Βάρκας, εὐθέως αὐτὸς μὲν ἀπέθετο τὴν ἀρχήν, ὁ δ᾽ ἐπὶ τῆς πόλεως
στρατηγὸς Γέσκων ἐγίνετο περὶ τὸ περαιοῦν τοὺς
στρατιώτας εἰς τὴν Λιβύην.
<milestone n="2" unit="section" />
προϊδόμενος δὲ τὸ
μέλλον ἐμφρόνως ἐνεβίβαζε κατὰ μέρη διαιρῶν αὐτοὺς καὶ διαλείμματα ποιῶν τῆς ἐξαποστολῆς,
<milestone n="3" unit="section" />
βουλόμενος ἀναστροφὴν διδόναι τοῖς Καρχηδονίοις εἰς
τὸ τοὺς καταπλεύσαντας καὶ μισθοδοτηθέντας τὰ
προσοφειλόμενα τῶν ὀψωνίων φθάνειν ἀπαλλαττομένους ἐκ τῆς Καρχηδόνος εἰς τὴν οἰκείαν πρὶν ἢ
τοὺς ἑξῆς περαιουμένους ἐπικαταλαβεῖν.
<milestone n="4" unit="section" />
ὁ μὲν οὖν
Γέσκων ἐχόμενος ταύτης τῆς ἐννοίας οὕτως ἐχείριζε
τὰ κατὰ τὴν ἐξαποστολήν.
<milestone n="5" unit="section" />
οἱ δὲ Καρχηδόνιοι τὰ
μὲν οὐκ εὐπορούμενοι χρημάτων διὰ τὰς προγεγενημένας δαπάνας, τὰ δὲ καὶ πεπεισμένοι παραιτήσεσθαι τοὺς μισθοφόρους μέρος τι τῶν προσοφειλομένων ὀψωνίων, ἐὰν καὶ συναθροίσωσι καὶ δέξωνται πάντας εἰς τὴν Καρχηδόνα, παρακατεῖχον ἐκεῖ
τοὺς καταπλέοντας διὰ ταύτην τὴν ἐλπίδα καὶ συνεῖχον ἐν τῇ πόλει.
<milestone n="6" unit="section" />
γινομένων δὲ πλειόνων ἀδικημάτων καὶ νύκτωρ καὶ μεθ᾽ ἡμέραν, τὸ μὲν πρῶτον
ὑπιδόμενοι τὸν ὄχλον καὶ τὴν συμβαίνουσαν ἀκρασίαν ἠξίωσαν τοὺς ἡγεμόνας, ἕως ἂν ἑτοιμασθῇ
μὲν τὰ κατὰ τὰς σιταρχίας αὐτοῖς, προσδέξωνται
δὲ τοὺς ἀπολειπομένους, ἀναχωρῆσαι πάντας εἴς
τινα πόλιν τὴν προσαγορευομένην Σίκκαν, λαβόντας εἰς τὰ κατεπείγοντα χρυσοῦν ἕκαστον.
<milestone n="7" unit="section" />
προθύμως δὲ συνυπακουσάντων πρὸς τὴν ἔξοδον καὶ
βουλομένων αὐτοῦ καταλιπεῖν τὰς ἀποσκευάς, καθάπερ καὶ τὸν πρῶτον χρόνον ὑπῆρχον, ὡς θᾶττον
ἐσομένης τῆς ἐπανόδου πρὸς τοὺς ὀψωνιασμούς,
<milestone n="8" unit="section" />
ἀγωνιῶντες οἱ Καρχηδόνιοι μή ποτε διὰ χρόνου παραγεγονότες, καὶ τινὲς μὲν τέκνων ἔνιοι δὲ καὶ
γυναικῶν ἱμείροντες, οἱ μὲν οὐκ ἐκπορευθῶσι τὸ
παράπαν, οἱ δ᾽ ἐκπορευθέντες αὖθις ἀνακάμπτωσι
πρὸς ταῦτα, καὶ τῷ τοιούτῳ τρόπῳ μηδὲν ἧττον
ἀδίκημα γίνηται κατὰ τὴν πόλιν,
<milestone n="9" unit="section" />
ταῦτα προορώμενοι μετὰ πολλῆς ἀπεχθείας οὐδαμῶς βουλομένους
τοὺς ἀνθρώπους ἠνάγκασαν τὰς ἀποσκευὰς μεθ᾽
αὑτῶν ἀπαγαγεῖν.
<milestone n="10" unit="section" />
οἱ δὲ μισθοφόροι συναναχθέντες εἰς τὴν Σίκκαν καὶ διὰ πολλοῦ χρόνου τετευχότες ἀνέσεως καὶ σχολῆς, ὅπερ ἀφυέστατον ὑπάρχει ξενικαῖς δυνάμεσι καὶ σχεδὸν ὡς εἰπεῖν ἀρχηγὸν καὶ μόνον αἴτιον γίνεται στάσεως, διῆγον
ἀδεῶς.
<milestone n="11" unit="section" />
ἅμα δὲ ῥᾳθυμοῦντες, τινὲς μὲν αὐτῶν ἐξελογίζοντο τὰ προσοφειλόμενα σφίσι τῶν ὀψωνίων
ἐπὶ τὸ πλεῖον καὶ συγκεφαλαιούμενοι πολλαπλάσια
τῶν καθηκόντων ταῦτ᾽ ἔφασαν δεῖν ἀπαιτεῖν τοὺς
Καρχηδονίους:
<milestone n="12" unit="section" />
πάντες δ᾽ ἀναμιμνησκόμενοι τῶν
ἐπαγγελιῶν, ὧν οἱ στρατηγοὶ κατὰ τοὺς ἐπισφαλεῖς
τῶν καιρῶν παρακαλοῦντες σφᾶς ἐπεποίηντο, μεγάλας εἶχον ἐλπίδας καὶ μεγάλην προσδοκίαν τῆς ἐσο</p></div2><div2 type="chapter" n="67" org="uniform" sample="complete">
<milestone n="1" unit="section" />
<p>μένης περὶ αὐτοὺς ἐπανορθώσεως. διόπερ ἅμα τῷ
συλλεχθῆναι πάντας εἰς τὴν Σίκκαν, καὶ παραγενόμενον Ἄννωνα τὸν ὑπάρχοντα στρατηγὸν ἐν τῇ
Λιβύῃ τότε τῶν Καρχηδονίων μὴ οἷον τὰς ἐλπίδας
καὶ τὰς ἐπαγγελίας ἐκπληροῦν, ἀλλὰ τοὐναντίον
λέγοντα τὸ βάρος τῶν φόρων καὶ τὴν καθόλου
στενοχωρίαν τῆς πόλεως ἐγχειρεῖν παραιτεῖσθαι
μέρος τι τῶν ἐξ ὁμολόγου προσοφειλομένων ὀψωνίων,
<milestone n="2" unit="section" />
εὐθέως διαφορὰ καὶ στάσις ἐγεννᾶτο καὶ συνδρομαὶ συνεχεῖς ἐγίνοντο, ποτὲ μὲν κατὰ γένη, ποτὲ
δ᾽ ὁμοῦ πάντων.
<milestone n="3" unit="section" />
ὡς δ᾽ ἂν μήθ᾽ ὁμοεθνῶν μήθ᾽
ὁμογλώττων ὑπαρχόντων, ἦν ἀμιξίας καὶ θορύβου
καὶ τῆς λεγομένης τύρβης πλῆρες τὸ στρατόπεδον.
<milestone n="4" unit="section" />
Καρχηδόνιοι γὰρ ἀεὶ χρώμενοι ποικίλαις καὶ μισθοφορικαῖς δυνάμεσιν, πρὸς μὲν τὸ μὴ ταχέως συμφρονήσαντας ἀπειθεῖν μηδὲ δυσκαταπλήκτους εἶναι
τοῖς ἡγουμένοις ὀρθῶς στοχάζονται, ποιοῦντες ἐκ
πολλῶν γενῶν τὴν δύναμιν,
<milestone n="5" unit="section" />
πρὸς δὲ τὸ γενομένης
ὀργῆς ἢ διαβολῆς ἢ στάσεως διδάξαι καὶ πραῧναι
καὶ μεταθεῖναι τοὺς ἠγνοηκότας ὁλοσχερῶς ἀστοχοῦσιν.
<milestone n="6" unit="section" />
οὐ γὰρ οἷον ἀνθρωπίνῃ χρῆσθαι κακίᾳ
συμβαίνει τὰς τοιαύτας δυνάμεις, ὅταν ἅπαξ εἰς
ὀργὴν καὶ διαβολὴν ἐμπέσωσι πρός τινας, ἀλλ᾽ ἀποθηριοῦσθαι τὸ τελευταῖον καὶ παραστατικὴν λαμβάνειν διάθεσιν.
<milestone n="7" unit="section" />
ὃ καὶ τότε συνέβη γενέσθαι περὶ
αὐτούς: ἦσαν γὰρ οἱ μὲν Ἴβηρες, οἱ δὲ Κελτοί,
τινὲς δὲ Λιγυστῖνοι καὶ Βαλιαρεῖς, οὐκ ὀλίγοι δὲ
μιξέλληνες, ὧν οἱ πλείους αὐτόμολοι καὶ δοῦλοι:
τὸ δὲ μέγιστον μέρος αὐτῶν ἦν Λίβυες.
<milestone n="8" unit="section" />
διόπερ
οὔτ᾽ ἐκκλησιάσαι συναθροίσαντα πάντας ὁμοῦ δυνατὸν ἦν οὔτ᾽ ἄλλην οὐδεμίαν εὑρέσθαι πρὸς τοῦτο
μηχανήν.
<milestone n="9" unit="section" />
πῶς γὰρ οἷόν τε; τὸν μὲν γὰρ στρατηγὸν
εἰδέναι τὰς ἑκάστων διαλέκτους ἀδύνατον: διὰ
πλειόνων δ᾽ ἑρμηνέων ἐκκλησιάζειν, ἅμα τετράκις
καὶ πεντάκις περὶ ταὐτοῦ λέγοντα πράγματος, σχεδὸν ὡς εἰπεῖν ἔτι τοῦ πρόσθεν ἀδυνατώτερον.
<milestone n="10" unit="section" />
λοιπὸν ἦν διὰ τῶν ἡγεμόνων ποιεῖσθαι τὰς ἀξιώσεις
καὶ παρακλήσεις: ὅπερ ἐπειρᾶτο τότε συνεχῶς ποιεῖν
[ὁ] Ἄννων.
<milestone n="11" unit="section" />
ἀκμὴν δὲ καὶ τούτους συνέβαινεν ἃ μὲν
οὐκ αἰσθάνεσθαι τῶν λεγομένων, ἃ δὲ καὶ συναινέσαντας ἐνίοτε τῷ στρατηγῷ τἀναντία πρὸς τοὺς
πολλοὺς ἀναγγέλλειν, τοὺς μὲν δι᾽ ἄγνοιαν, τοὺς
δὲ διὰ κακίαν: ἐξ ὧν ἦν ἀσαφείας, ἀπιστίας, ἀμιξίας ἅπαντα πλήρη.
<milestone n="12" unit="section" />
πρὸς γὰρ τοῖς ἄλλοις ᾤοντο
καὶ τοὺς Καρχηδονίους ἐπίτηδες τοὺς μὲν εἰδότας
στρατηγοὺς τὰς γεγενημένας χρείας κατὰ Σικελίαν
ἐξ αὐτῶν καὶ πεποιημένους σφίσι τὰς ἐπαγγελίας
οὐκ ἐξαποστέλλειν ὡς αὐτούς, τὸν δὲ μηδενὶ τούτων παρηκολουθηκότα τοῦτον ἐκπεπομφέναι.
<milestone n="13" unit="section" />
τέλος
δ᾽ οὖν ἀπαξιώσαντες μὲν τὸν Ἄννωνα, διαπιστήσαντες δὲ τοῖς κατὰ μέρος ἡγεμόσιν, ἐξοργισθέντες
δὲ πρὸς τοὺς Καρχηδονίους ὥρμησαν πρὸς τὴν
πόλιν: καὶ κατεστρατοπέδευσαν ἀπέχοντες ὡς ἂν
ἑκατὸν καὶ εἴκοσι στάδια τῆς Καρχηδόνος ἐπὶ τῷ
καλουμένῳ Τύνητι, πλείους ὄντες τῶν δισμυρίων.</p></div2>
<div2 type="chapter" n="68" org="uniform" sample="complete">
<milestone n="1" unit="section" />
<p>οἱ δὲ Καρχηδόνιοι τότε πρὸ ὀφθαλμῶν ἐλάμβανον τὴν αὑτῶν ἄγνοιαν, ὅτ᾽ ἦν οὐδὲν ὄφελος.
<milestone n="2" unit="section" />
μεγάλα μὲν γὰρ ἥμαρτον, εἰς ἕνα τόπον ἁθροίσαντες
τοσοῦτο πλῆθος μισθοφόρων, ἔχοντες οὐδεμίαν
ἐλπίδα πολεμικῆς χρείας ἐν ταῖς πολιτικαῖς δυνάμεσι:
<milestone n="3" unit="section" />
τούτου δὲ μεῖζον ἔτι, προέμενοι τὰ τέκνα καὶ
τὰς γυναῖκας καὶ σὺν τούτοις τὰς ἀποσκευάς: οἷς
ἐξῆν ὁμήροις χρησαμένους ἀσφαλέστερον μὲν αὐτοὺς βουλεύσασθαι περὶ τῶν ὑποπιπτόντων, εὐπειθεστέροις δ᾽ ἐκείνοις χρῆσθαι πρὸς τὸ παρακαλούμενον,
<milestone n="4" unit="section" />
οὐ μὴν ἀλλὰ καὶ καταπλαγέντες τὴν στρατοπεδείαν πᾶν ὑπέμενον, σπουδάζοντες ἐξιλάσασθαι
τὴν ὀργὴν αὐτῶν,
<milestone n="5" unit="section" />
καὶ τάς τε τῶν ἐπιτηδείων ἀγορὰς ἐκπέμποντες δαψιλεῖς ἐπώλουν, καθὼς ἐκεῖνοι
βούλοιντο καὶ τάττοιεν τὰς τιμάς, τῶν τε τῆς γερουσίας ἀεί τινας ἐξαπέστελλον πρέσβεις, ὑπισχνούμενοι ποιήσειν πᾶν ὅ,τι ποτ᾽ ἂν αὐτοὺς ἀξιώσαιεν
εἰ κατὰ δύναμιν.
<milestone n="6" unit="section" />
ἦν δὲ πολὺ τὸ καθ᾽ ἑκάστην
ἡμέραν παρὰ τοῖς μισθοφόροις ἐπινοούμενον, ἅτε
δὴ κατατεθαρρηκότων μὲν καὶ συντεθεωρηκότων
τὴν κατάπληξιν καὶ πτοίαν τῶν Καρχηδονίων,
<milestone n="7" unit="section" />
πεφρονηματισμένων δὲ καὶ πεπεισμένων διὰ τοὺς
προγεγονότας αὐτοῖς ἐν Σικελίᾳ πρὸς τὰ Ῥωμαϊκὰ
στρατόπεδα κινδύνους μὴ οἷον Καρχηδονίους ἀντοφθαλμῆσαί ποτ᾽ ἂν πρὸς αὐτοὺς ἐν τοῖς ὅπλοις, ἀλλὰ
μηδὲ τῶν λοιπῶν ἀνθρώπων μηδένα ῥᾳδίως.
<milestone n="8" unit="section" />
διόπερ ἅμα τῷ συγχωρῆσαι τὰ περὶ τῶν ὀψωνίων αὐτοῖς τοὺς Καρχηδονίους εὐθέως ἐπέβαινον καὶ τῶν
τεθνεώτων ἵππων ἀπῄτουν τὰς ἀξίας.
<milestone n="9" unit="section" />
προσδεξαμένων δὲ καὶ τοῦτο, πάλιν τῆς προσοφειλομένης
σιτομετρίας ἐκ πλείονος χρόνου τὴν μεγίστην γεγονυῖαν ἐν τῷ πολέμῳ τιμὴν ἔφασκον αὑτοὺς δεῖν
κομίζεσθαι.
<milestone n="10" unit="section" />
καθόλου δ᾽ ἀεί τι νέον καὶ καινὸν
προσεξεύρισκον, εἰς ἀδύνατον ἐκβάλλοντες τὴν διάλυσιν διὰ τὸ πολλοὺς καχέκτας καὶ στασιώδεις ἐν
αὐτοῖς ὑπάρχειν.
<milestone n="11" unit="section" />
οὐ μὴν ἀλλὰ πᾶν τὸ δυνατὸν
ὑπισχνουμένων τῶν Καρχηδονίων, κατένευσαν ἐπιτρέψειν περὶ τῶν ἀμφισβητουμένων ἑνὶ τῶν ἐν
Σικελίᾳ γεγονότων στρατηγῶν.
<milestone n="12" unit="section" />
πρὸς μὲν οὖν
Ἀμίλκαν τὸν Βάρκαν, μεθ᾽ οὗ συγκεκινδυνεύκεσαν
ἐν τῇ Σικελίᾳ, δυσχερῶς εἶχον, δοκοῦντες οὐχ
ἥκιστα δι᾽ ἐκεῖνον ὀλιγωρεῖσθαι τῷ μήτε πρεσβεύειν πρὸς αὐτοὺς τήν τε στρατηγίαν ἑκουσίως
δοκεῖν ἀποτεθεῖσθαι:
<milestone n="13" unit="section" />
πρὸς δὲ Γέσκωνα πάνυ διέκειντο φιλανθρώπως, ὃς ἐγεγόνει μὲν ἐν Σικελίᾳ
στρατηγός, ἐπεποίητο δ᾽ αὐτῶν πρόνοιαν τὴν ἐνδεχομένην ἔν τε τοῖς ἄλλοις καὶ μάλιστα περὶ τὴν
ἀνακομιδήν. διόπερ ἐπέτρεψαν τούτῳ περὶ τῶν</p></div2>
<div2 type="chapter" n="69" org="uniform" sample="complete">
<milestone n="1" unit="section" />
<p>ἀμφισβητουμένων. ὃς παραγενόμενος κατὰ θάλατταν μετὰ τῶν χρημάτων καὶ προσπλεύσας πρὸς
τὸν Τύνητα, τὸ μὲν πρῶτον λαμβάνων τοὺς ἡγεμόνας, μετὰ δὲ ταῦτα συναθροίζων κατὰ γένη τοὺς
πολλούς,
<milestone n="2" unit="section" />
ἃ μὲν ἐπετίμα περὶ τῶν γεγονότων, ἃ δὲ
διδάσκειν ἐπειρᾶτο περὶ τῶν παρόντων: τὸ δὲ πλεῖον
παρεκάλει πρὸς τὸ μέλλον, ἀξιῶν αὐτοὺς εὔνους
ὑπάρχειν τοῖς ἐξ ἀρχῆς μισθοδόταις.
<milestone n="3" unit="section" />
τέλος δ᾽ ὥρμησε πρὸς τὸ διαλύειν τὰ προσοφειλόμενα τῶν
ὀψωνίων, κατὰ γένη ποιούμενος τὴν μισθοδοσίαν.
<milestone n="4" unit="section" />
ἦν δέ τις Καμπανὸς ηὐτομοληκὼς παρὰ τῶν Ῥωμαίων δοῦλος, ἔχων σωματικὴν δύναμιν καὶ τόλμαν
ἐν τοῖς πολεμικοῖς παράβολον, ὄνομα Σπένδιος.
<milestone n="5" unit="section" />
οὗτος εὐλαβούμενος μὴ παραγενόμενος αὐτὸν ὁ
δεσπότης κομίσηται, καὶ κατὰ τοὺς Ῥωμαίων νόμους
αἰκισθεὶς διαφθαρῇ, πᾶν ἐτόλμα καὶ λέγειν καὶ
πράττειν, σπουδάζων διακόψαι τὰς διαλύσεις τὰς
πρὸς Καρχηδονίους.
<milestone n="6" unit="section" />
ἅμα δὲ τούτῳ καὶ Λίβυς τις
Μάθως, ὃς ἦν μὲν ἐλεύθερος καὶ τῶν συνεστρατευμένων, πλεῖστα δὲ κεκινηκὼς κατὰ τὰς προειρημένας
ταραχάς. ἀγωνιῶν οὖν μὴ τίσῃ καὶ τὴν ὑπὲρ τῶν
λοιπῶν δίκην, ἐπὶ τῆς αὐτῆς ἐγένετο γνώμης τοῖς
περὶ τὸν Σπένδιον.
<milestone n="7" unit="section" />
καὶ λαμβάνων τοὺς Λίβυας
ὑπεδείκνυε διότι μετὰ τὸν ὀψωνιασμὸν χωρισθέντων
τῶν ἄλλων γενῶν εἰς τὰς πατρίδας ἀπερείσονται
καὶ τὴν ὑπὲρ ἐκείνων ὀργὴν εἰς αὐτοὺς οἱ Καρχηδόνιοι καὶ βουλήσονται διὰ τῆς εἰς σφᾶς τιμωρίας
ἅπαντας καταπλήξασθαι τοὺς ἐν τῇ Λιβύῃ.
<milestone n="8" unit="section" />
ταχὺ
δὲ προσανασεισθέντες οἱ πολλοὶ τοῖς τοιούτοις λόγοις καὶ λαμβανόμενοι βραχείας ἀφορμῆς ἐκ τοῦ
τὸν Γέσκωνα τὰ μὲν ὀψώνια διαλύειν τὰς δὲ τιμὰς
τοῦ τε σίτου καὶ τῶν ἵππων ὑπερτίθεσθαι, συνέτρεχον εὐθέως εἰς ἐκκλησίαν.
<milestone n="9" unit="section" />
καὶ τοῦ μὲν Σπενδίου καὶ τοῦ Μάθω διαβαλλόντων καὶ κατηγορούντων τοῦ τε Γέσκωνος καὶ τῶν Καρχηδονίων ἤκουον
καὶ προσεῖχον ἐπιμελῶς τὸν νοῦν τοῖς λεγομένοις.
εἰ δέ τις ἕτερος προπορευθείη συμβουλεύσων,
<milestone n="10" unit="section" />
οὐδ᾽
αὐτὸ τοῦτο περιμείναντες ἕως τοῦ γνῶναι πότερον
ἀντερῶν ἢ συνηγορήσων πάρεστι τοῖς περὶ τὸν
Σπένδιον, παραχρῆμα βάλλοντες τοῖς λίθοις ἀπέκτεινον.
<milestone n="11" unit="section" />
καὶ πολλοὺς δὴ τῷ τοιούτῳ τρόπῳ κατὰ
τὰς συνδρομὰς καὶ τῶν ἡγεμόνων καὶ τῶν ἰδιωτῶν
διέφθειρον.
<milestone n="12" unit="section" />
καὶ μόνον τὸ ῥῆμα τοῦτο κοινῇ συνίεσαν τὸ βάλλε διὰ τὸ συνεχῶς αὐτὸ πράττειν. μάλιστα δὲ τοῦτ᾽ ἐποίουν, ὁπότε μεθυσθέντες ἀπὸ
τῶν ἀρίστων συνδράμοιεν.
<milestone n="13" unit="section" />
διόπερ ὅτε τις ἄρξαιτο
βάλλε λέγειν, οὕτως ἐγίνετο πανταχόθεν ἅμα καὶ
ταχέως ὥστε μηδένα δύνασθαι διαφυγεῖν τῶν ἅπαξ
προελθόντων.
<milestone n="14" unit="section" />
πλὴν οὐδενὸς ἔτι τολμῶντος συμβουλεύειν διὰ ταύτην τὴν αἰτίαν, κατέστησαν αὑτῶν</p></div2>
<div2 type="chapter" n="70" org="uniform" sample="complete">
<milestone n="1" unit="section" />
<p>στρατηγοὺς Μάθω καὶ Σπένδιον. ὁ δὲ Γέσκων
ἑώρα μὲν τὴν ὅλην ἀκαταστασίαν καὶ ταραχήν, περὶ
πλείστου δὲ ποιούμενος τὸ τῇ πατρίδι συμφέρον
καὶ θεωρῶν ὅτι τούτων ἀποθηριωθέντων κινδυνεύουσι προφανῶς οἱ Καρχηδόνιοι τοῖς ὅλοις πράγμασι,
<milestone n="2" unit="section" />
παρεβάλλετο καὶ προσεκαρτέρει, ποτὲ μὲν τοὺς
προεστῶτας αὐτῶν εἰς τὰς χεῖρας λαμβάνων, ποτὲ
δὲ κατὰ γένη συναθροίζων καὶ παρακαλῶν.
<milestone n="3" unit="section" />
οὐ
μὴν ἀλλὰ τῶν Λιβύων οὐδέπω κεκομισμένων τὰς
σιταρχίας, οἰομένων δὲ δεῖν ἀποδεδόσθαι σφίσι
καὶ προσιόντων θρασέως, βουλόμενος ὁ Γέσκων
ἐπιπλῆξαι τὴν προπέτειαν αὐτῶν, Μάθω τὸν στρατηγὸν ἀπαιτεῖν ἐκέλευεν.
<milestone n="4" unit="section" />
οἱ δ᾽ ἐπὶ τοσοῦτον διωργίσθησαν ὥστ᾽ οὐδὲ τὸν τυχόντα χρόνον ἀναστροφὴν δόντες ὥρμησαν τὸ μὲν πρῶτον ἐπὶ τὸ διαρπάζειν τὰ πρόχειρα τῶν χρημάτων, μετὰ δὲ ταῦτα
συλλαμβάνειν τόν τε Γέσκωνα καὶ τοὺς μετ᾽ αὐτοῦ
Καρχηδονίους.
<milestone n="5" unit="section" />
οἱ δὲ περὶ τὸν Μάθω καὶ τὸν
Σπένδιον ὑπολαμβάνοντες τάχιστ᾽ ἂν οὕτως ἐκκαυθῆναι τὸν πόλεμον, εἰ παράνομόν τι πράξειαν καὶ
παράσπονδον, συνήργουν ταῖς τῶν ὄχλων ἀπονοίαις
καὶ τὴν μὲν ἀποσκευὴν τῶν Καρχηδονίων ἅμα τοῖς
χρήμασι διήρπαζον, τὸν δὲ Γέσκωνα καὶ τοὺς σὺν
αὐτῷ δήσαντες ὑβριστικῶς εἰς φυλακὴν παρεδίδοσαν.
<milestone n="6" unit="section" />
καὶ τὸ λοιπὸν ἐπολέμουν ἤδη φανερῶς πρὸς
τοὺς Καρχηδονίους, συνωμοσίας ἀσεβεῖς καὶ παρὰ
τὰ κοινὰ τῶν ἀνθρώπων ἔθη ποιησάμενοι.
<milestone n="7" unit="section" /></p>
<p>ὁ μὲν οὖν πρὸς τοὺς ξένους καὶ Λιβυκὸς ἐπικληθεὶς πόλεμος διὰ ταῦτα καὶ τοιαύτην ἔλαβε τὴν
ἀρχήν.
<milestone n="8" unit="section" />
οἱ δὲ περὶ τὸν Μάθω συντελεσάμενοι τὰ
προειρημένα παραυτίκα μὲν ἐξαπέστελλον πρέσβεις
ἐπὶ τὰς κατὰ τὴν Λιβύην πόλεις, παρακαλοῦντες
ἐπὶ τὴν ἐλευθερίαν καὶ δεόμενοι σφίσι βοηθεῖν καὶ
συνεπιλαμβάνεσθαι τῶν πραγμάτων.
<milestone n="9" unit="section" />
μετὰ δὲ ταῦτα
πάντων σχεδὸν τῶν κατὰ τὴν Λιβύην ἑτοίμως συνυπακουσάντων αὐτοῖς πρὸς τὴν ἀπὸ τῶν Καρχηδονίων ἀπόστασιν καὶ τάς τε χορηγίας καὶ τὰς βοηθείας προθύμως ἐξαποστελλόντων, διελόντες σφᾶς
πολιορκεῖν ἐνεχείρησαν οἱ μὲν τὴν Ἰτύκην, οἱ δὲ
τοὺς Ἱππακρίτας, διὰ τὸ ταύτας τὰς πόλεις μὴ βού</p></div2><div2 type="chapter" n="71" org="uniform" sample="complete">
<milestone n="1" unit="section" />
<p>λεσθαι μετασχεῖν αὐτοῖς τῆς ἀποστάσεως. Καρχηδόνιοι δὲ τοὺς μὲν κατ᾽ ἰδίαν βίους ἀεὶ διεξαγαγόντες ἀπὸ τῶν ἐκ τῆς χώρας γεννημάτων, τὰς δὲ
κοινὰς παρασκευὰς καὶ χορηγίας ἁθροίζοντες ἐκ τῶν
κατὰ τὴν Λιβύην προσόδων, ἔτι δὲ πολεμεῖν εἰθισμένοι ξενικαῖς δυνάμεσι,
<milestone n="2" unit="section" />
τότε πάντων ἅμα τούτων
οὐ μόνον ἐστερημένοι παραλόγως, ἀλλὰ καὶ καθ᾽
αὑτῶν ὁρῶντες ἕκαστα τῶν προειρημένων ἐπιστρέφοντα, τελέως ἐν μεγάλῃ δυσθυμίᾳ καὶ δυσελπιστίᾳ
καθέστασαν, ἅτε παρὰ τὴν προσδοκίαν αὐτοῖς τῶν
πραγμάτων ἀποβεβηκότων.
<milestone n="3" unit="section" />
τετρυμένοι γὰρ ἐν τῷ
περὶ Σικελίας πολέμῳ συνεχῶς ἤλπιζον ἐπιτελεσθεισῶν τῶν διαλύσεων ἀναπνοῆς τινος τεύξεσθαι καὶ
καταστάσεως εὐδοκουμένης.
<milestone n="4" unit="section" />
συνέβαινε δ᾽ αὐτοῖς
τἀναντία: μείζονος γὰρ ἐνίστατο πολέμου καταρχὴ
καὶ φοβερωτέρου.
<milestone n="5" unit="section" />
πρόσθεν μὲν γὰρ ὑπὲρ Σικελίας
ἠμφισβήτουν Ῥωμαίοις, τότε δὲ περὶ σφῶν αὐτῶν
καὶ τῆς πατρίδος ἔμελλον κινδυνεύσειν, πόλεμον
ἀναλαμβάνοντες ἐμφύλιον.
<milestone n="6" unit="section" />
πρὸς δὲ τούτοις οὐχ
ὅπλων πλῆθος, οὐ ναυτικὴ δύναμις, οὐ πλοίων κατασκευὴ παρ᾽ αὐτοῖς ἦν, ὡς ἂν τοσαύταις ναυμαχίαις περιπεπτωκότων: καὶ μὴν οὐδὲ χορηγιῶν διάθεσις οὐδὲ φίλων οὐδὲ συμμάχων τῶν βοηθησόντων
ἔξωθεν ἐλπὶς οὐδ᾽ ἡτισοῦν ὑπῆρχεν.
<milestone n="7" unit="section" />
διὸ καὶ τότε
σαφῶς ἔγνωσαν ἡλίκην ἔχει διαφορὰν ξενικὸς καὶ
διαπόντιος πόλεμος ἐμφυλίου στάσεως καὶ ταραχῆς.
<milestone n="8" unit="section" />
οὐχ ἥκιστα δ᾽ αὐτοὶ σφίσι τῶν τοιούτων καὶ τηλι</p></div2><div2 type="chapter" n="72" org="uniform" sample="complete">
<milestone n="1" unit="section" />
<p>κούτων κακῶν ἐγεγόνεισαν αἴτιοι. κατὰ γὰρ τὸν
προγεγονότα πόλεμον εὐλόγους ἀφορμὰς ἔχειν ὑπολαμβάνοντες πικρῶς ἐπεστάτησαν τῶν κατὰ τὴν
Λιβύην ἀνθρώπων,
<milestone n="2" unit="section" />
παραιρούμενοι μὲν τῶν ἄλλων
πάντων τῶν καρπῶν τοὺς ἡμίσεις, διπλασίους δὲ
ταῖς πόλεσι τοὺς φόρους ἢ πρὶν ἐπιτάττοντες, συγγνώμην δὲ τοῖς ἀπόροις ἢ συμπεριφορὰν οὐδ᾽ ἡντινοῦν ἐπ᾽ οὐδενὶ τῶν πραττομένων διδόντες,
<milestone n="3" unit="section" />
θαυμάζοντες δὲ καὶ τιμῶντες τῶν ἀεὶ στρατηγῶν οὐ
τοὺς πρᾴως καὶ φιλανθρώπως τῷ πλήθει χρωμένους,
ἀλλὰ τοὺς αὐτοῖς μὲν ἑτοιμάζοντας πλείστας χορηγίας καὶ ἐπισκευάς, τοῖς δὲ κατὰ τὴν χώραν πικρότατα χρωμένους, ὧν εἷς ἦν Ἄννων.
<milestone n="4" unit="section" />
τοιγαροῦν οἱ
μὲν ἄνδρες οὐχ οἷον παρακλήσεως πρὸς τὴν ἀπόστασιν, ἀλλ᾽ ἀγγέλου μόνον ἐδεήθησαν:
<milestone n="5" unit="section" />
αἱ δὲ γυναῖκες αἱ τὸν πρὸ τοῦ χρόνον ἀπαγομένους περιορῶσαι τοὺς σφετέρους ἄνδρας καὶ γονεῖς πρὸς τὰς
εἰσφοράς, τότε συνομνύουσαι κατὰ πόλεις ἐφ᾽ ᾧ
μηδὲν κρύψειν τῶν ὑπαρχόντων αὐταῖς, ἀφαιρούμεναι τὸν κόσμον εἰσέφερον ἀπροφασίστως εἰς τοὺς
ὀψωνιασμούς.
<milestone n="6" unit="section" />
καὶ τοιαύτην παρεσκεύασαν εὐπορίαν
τοῖς περὶ τὸν Μάθω καὶ Σπένδιον ὥστε μὴ μόνον
διαλῦσαι τὰ προσοφειλόμενα τῶν ὀψωνίων τοῖς μισθοφόροις κατὰ τὰς ἐπαγγελίας, ἃς ἐποιήσαντο πρὸς
τὴν ἀπόστασιν, ἀλλὰ καὶ πρὸς τὸ συνεχὲς εὐπορῆσαι χορηγίας.
<milestone n="7" unit="section" />
οὕτως οὐδέποτε δεῖ πρὸς τὸ παρὸν
μόνον, ἔτι δὲ μᾶλλον πρὸς τὸ μέλλον ἀποβλέπειν
ἀεὶ τοὺς ὀρθῶς βουλευομένους.</p></div2>
<div2 type="chapter" n="73" org="uniform" sample="complete">
<milestone n="1" unit="section" />
<p>οὐ μὴν ἀλλὰ καίπερ ἐν τοιούτοις κακοῖς ὄντες
οἱ Καρχηδόνιοι, προστησάμενοι τὸν Ἄννωνα στρατηγὸν διὰ τὸ δοκεῖν τοῦτον καὶ πρότερον αὐτοῖς τὰ
κατὰ τὴν Ἑκατοντάπυλον τῆς Λιβύης καταστρέψασθαι, συνήθροιζον μὲν μισθοφόρους, καθώπλιζον δὲ
τοὺς ἐν ταῖς ἡλικίαις τῶν πολιτῶν:
<milestone n="2" unit="section" />
ἐγύμναζον δὲ
καὶ συνέταττον τοὺς πολιτικοὺς ἱππεῖς: παρεσκεύαζον
δὲ καὶ τὰ περιλιπῆ τῶν πλοίων, τριήρεις καὶ πεντηκοντόρους καὶ τὰ μέγιστα τῶν ἀκατίων.
<milestone n="3" unit="section" />
οἱ δὲ περὶ
τὸν Μάθω, παραγενομένων αὐτοῖς εἰς ἑπτὰ μυριάδας
Λιβύων, ἐπιδιελόντες τούτους, ἀσφαλῶς ἐπολιόρκουν τοὺς Ἰτυκαίους καὶ τοὺς Ἱππακρίτας, βεβαίως
δὲ τὴν ἐν τῷ Τύνητι στρατοπεδείαν κατεῖχον, ἀποκεκλείκεσαν δὲ τοὺς Καρχηδονίους ἁπάσης τῆς
ἐκτὸς Λιβύης.
<milestone n="4" unit="section" />
ἡ γὰρ Καρχηδὼν αὐτὴ μὲν ἐν κόλπῳ
κεῖται, προτείνουσα καὶ χερρονησίζουσα τῇ θέσει, τὸ
μὲν τῇ θαλάττῃ τὸ δέ τι καὶ λίμνῃ περιεχομένη
κατὰ τὸ πλεῖστον:
<milestone n="5" unit="section" />
ὁ δὲ συνάπτων ἰσθμὸς αὐτὴν τῇ
Λιβύῃ τὸ πλάτος ὡς εἴκοσι καὶ πέντε σταδίων ἐστιν.
τούτου δ᾽ ἐπὶ μὲν τοῦ πρὸς τὸ πέλαγος νεύοντος
μέρους οὐ μακρὰν ἡ τῶν Ἰτυκαίων κεῖται πόλις,
ἐπὶ δὲ θατέρου παρὰ τὴν λίμνην ὁ Τύνης.
<milestone n="6" unit="section" />
ἐφ᾽ ὧν
ἑκατέρων τότε στρατοπεδεύσαντες οἱ μισθοφόροι
καὶ διακλείσαντες ἀπὸ τῆς χώρας τοὺς Καρχηδονίους λοιπὸν ἐπεβούλευον αὐτῇ τῇ πόλει,
<milestone n="7" unit="section" />
καὶ ποτὲ
μὲν ἡμέρας, ποτὲ δὲ καὶ νύκτωρ παραγινόμενοι
πρὸς τὸ τεῖχος εἰς φόβους καὶ θορύβους ὁλοσχε</p></div2><div2 type="chapter" n="74" org="uniform" sample="complete">
<milestone n="1" unit="section" />
<p>ρεῖς ἐνέβαλλον τοὺς ἔνδον. Ἄννων δὲ περὶ μὲν τὰς
παρασκευὰς ἐνδεχομένως ἐγίνετο: καὶ γὰρ ἦν πρὸς
τοῦτο τὸ μέρος εὐφυής:
<milestone n="2" unit="section" />
ἐξορμήσας δὲ μετὰ τῆς δυνάμεως ἕτερος ἦν: καὶ γὰρ τοῖς καιροῖς ἀστόχως
ἐχρῆτο καὶ τοῖς ὅλοις πράγμασιν ἀπείρως καὶ νωθρῶς.
<milestone n="3" unit="section" />
διὸ καὶ τὸ μὲν πρῶτον εἰς Ἰτύκην παραβοηθήσας τοῖς πολιορκουμένοις καὶ καταπληξάμενος
τοὺς ὑπεναντίους τῷ πλήθει τῶν θηρίων: εἶχεν γὰρ
οὐκ ἐλάττους ἑκατὸν ἐλεφάντων: καὶ μετὰ ταῦτα
λαβὼν προτερήματος ἀρχὴν ὁλοσχεροῦς οὕτως ἐχρήσατο κακῶς ὥστε κινδυνεῦσαι προσαπολέσαι καὶ
τοὺς πολιορκουμένους.
<milestone n="4" unit="section" />
κομίσας γὰρ ἐκ τῆς πόλεως
τοὺς καταπέλτας καὶ τὰ βέλη καὶ συλλήβδην ἁπάσας τὰς πρὸς τὴν πολιορκίαν παρασκευὰς καὶ στρατοπεδεύσας πρὸ τῆς πόλεως ἐνεχείρησε προσβάλλειν πρὸς τὸν τῶν ὑπεναντίων χάρακα.
<milestone n="5" unit="section" />
τῶν δὲ
θηρίων βιασαμένων εἰς τὴν παρεμβολήν, οὐ δυνάμενοι τὸ βάρος οὐδὲ τὴν ἔφοδον οἱ πολέμιοι μεῖναι
πάντες ἐξέπεσον ἐκ τῆς στρατοπεδείας.
<milestone n="6" unit="section" />
καὶ πολλοὶ
μὲν αὐτῶν ἀπέθανον τρωθέντες ὑπὸ τῶν θηρίων,
τὸ δὲ διασῳζόμενον μέρος πρός τινα λόφον ἐρυμνὸν καὶ σύμφυτον ἔμενεν, πιστεῦον ταῖς ἐξ αὐτῶν
τῶν τόπων ἀσφαλείαις.
<milestone n="7" unit="section" />
ὁ δ᾽ Ἄννων εἰθισμένος
Νομάσι καὶ Λίβυσι πολεμεῖν, οἵτινες ὅταν ἅπαξ ἐγκλίνωσι ποιοῦνται τὴν φυγὴν ἐπὶ δύ᾽ ἡμέρας καὶ
τρεῖς ἐκτοπίζοντες αὑτούς, ὑπολαβὼν καὶ τότε πέρας ἔχειν τοῦ πολέμου καὶ νενικηκέναι τοῖς ὅλοις,
<milestone n="8" unit="section" />
τῶν μὲν στρατιωτῶν ὠλιγώρησε καὶ καθόλου τῆς
παρεμβολῆς, αὐτὸς δ᾽ εἰσελθὼν εἰς τὴν πόλιν ἐγίνετο περὶ τὴν τοῦ σώματος θεραπείαν.
<milestone n="9" unit="section" />
οἱ δὲ συμπεφευγότες τῶν μισθοφόρων εἰς τὸν λόφον, σύντροφοι μὲν γεγονότες τῆς Βάρκα τόλμης, συνήθεις
δ᾽ ἐκ τῶν κατὰ Σικελίαν ἀγώνων πολλάκις τῆς αὐτῆς ἡμέρας ποτὲ μὲν ὑποχωρεῖν, ποτὲ δὲ πάλιν ἐκ
μεταβολῆς ἐγχειρεῖν τοῖς πολεμίοις,
<milestone n="10" unit="section" />
καὶ τότε συνιδόντες τὸν μὲν στρατηγὸν ἀπηλλαγμένον εἰς τὴν
πόλιν, τοὺς δὲ πολλοὺς διὰ τὸ προτέρημα ῥᾳθυμοῦντας καὶ διαρρέοντας ἐκ τῆς στρατοπεδείας,
<milestone n="11" unit="section" />
συστραφέντες ἐπιτίθενται τῷ χάρακι καὶ πολλοὺς μὲν
αὐτῶν ἀπέκτειναν, τοὺς δὲ λοιποὺς ἠνάγκασαν φυγεῖν αἰσχρῶς ὑπὸ τὰ τείχη καὶ τὰς πύλας:
<milestone n="12" unit="section" />
ἐκυρίευσαν δὲ τῆς ἀποσκευῆς ἁπάσης καὶ τῆς τῶν πολιορκουμένων παρασκευῆς, ἣν Ἄννων πρὸς τοῖς ἄλλοις ἐκκομίσας ἐκ τῆς πόλεως ἐποίησε τοῖς ἐχθροῖς
ὑποχείριον.
<milestone n="13" unit="section" />
οὐ μόνον δὲ περὶ τοῦτον τὸν καιρὸν
οὕτως ἀνεστράφη νωθρῶς, ἀλλὰ καὶ μετ᾽ ὀλίγας
ἡμέρας περὶ τὴν καλουμένην Γόρζαν ἀντιστρατοπεδευσάντων αὐτῷ τῶν πολεμίων, λαβὼν καιροὺς
δὶς μὲν ἐκ παρατάξεως εἰς τὸ νικᾶν δὶς δ᾽ ἐξ ἐπιθέσεως,
<milestone n="14" unit="section" />
ἅτε καὶ στρατοπεδευόντων σύνεγγυς αὐτῷ
τῶν ὑπεναντίων, ἀμφοτέρους δοκεῖ τούτους εἰκῇ
καὶ παραλόγως προέσθαι.</p></div2>
<div2 type="chapter" n="75" org="uniform" sample="complete">
<milestone n="1" unit="section" />
<p>διόπερ οἱ Καρχηδόνιοι θεωροῦντες αὐτὸν κακῶς χειρίζοντα τὰς πράξεις, Ἀμίλκαν τὸν ἐπικαλούμενον Βάρκαν αὖθις προεστήσαντο,
<milestone n="2" unit="section" />
καὶ τοῦτον ἐξέπεμπον εἰς τὸν ἐνεστῶτα πόλεμον στρατηγόν, δόντες ἑβδομήκοντα μὲν ἐλέφαντας καὶ τοὺς ἐπισυνηγμένους τῶν μισθοφόρων καὶ τοὺς ηὐτομοληκότας
ἀπὸ τῶν πολεμίων, ἅμα δὲ τούτοις πολιτικοὺς ἱππεῖς καὶ πεζούς, ὥστε τοὺς σύμπαντας εἰς μυρίους
ὑπάρχειν.
<milestone n="3" unit="section" />
ὃς κατὰ τὴν πρώτην εὐθέως ἔξοδον καταπληξάμενος τῷ παραδόξῳ τῆς ἐπιβολῆς ἥττησε
μὲν τὰς ψυχὰς τῶν ὑπεναντίων, ἔλυσε δὲ τὴν τῆς
Ἰτύκης πολιορκίαν, ἐφάνη δ᾽ ἄξιος τῶν προγεγονότων ἔργων καὶ τῆς παρὰ τῷ πλήθει προσδοκίας.
<milestone n="4" unit="section" />
τὸ δὲ πραχθὲν ἦν ὑπ᾽ αὐτοῦ περὶ τὴν χρείαν ταύτην τοιοῦτον. τῶν γεωλόφων τῶν ἐπιζευγνύντων
τὸν αὐχένα τὸν συνάπτοντα τὴν Καρχηδόνα πρὸς
τὴν Λιβύην ὄντων δυσβάτων καὶ χειροποιήτους
ἐχόντων διεκβολὰς ἐπὶ τὴν χώραν, συνέβαινε τοὺς
περὶ τὸν Μάθω πάντας τοὺς διὰ τῶν προειρημένων λόφων εὐκαίρως κειμένους τόπους φυλακαῖς διειληφέναι,
<milestone n="5" unit="section" />
πρὸς δὲ τούτοις τοῦ προσαγορευομένου
Μακάρα ποταμοῦ διείργοντος κατά τινας τόπους παραπλησίως τὴν ἐπὶ τὴν χώραν τοῖς ἐκ τῆς πόλεως
ἔξοδον καὶ διὰ τὸ πλῆθος τοῦ ῥεύματος ἀβάτου
κατὰ τὸ πλεῖστον ὑπάρχοντος, μιᾶς δ᾽ οὔσης ἐπ᾽
αὐτῷ γεφύρας, καὶ ταύτην τηρεῖν τὴν δίοδον ἀσφαλῶς, πόλιν ἐπ᾽ αὐτῆς ᾠκοδομηκότας.
<milestone n="6" unit="section" />
ἐξ ὧν συνέβαινε τοὺς Καρχηδονίους μὴ οἷον στρατοπέδῳ τῆς
χώρας ἐπιβαίνειν, ἀλλὰ μηδὲ τοὺς κατ᾽ ἰδίαν θέλοντας διαπεσεῖν ῥᾳδίως ἂν δύνασθαι λαθεῖν τοὺς
ὑπεναντίους.
<milestone n="7" unit="section" />
εἰς ἃ βλέπων Ἀμίλκας καὶ παντὸς
πράγματος καὶ καιροῦ πεῖραν λαμβάνων διὰ τὸ δυσχρηστεῖν περὶ τὴν ἔξοδον διενοήθη τι τοιοῦτον.
<milestone n="8" unit="section" />
τοῦ προειρημένου ποταμοῦ κατὰ τὴν εἰς θάλατταν
ἐκβολὴν συνθεωρήσας κατά τινας ἀνέμων στάσεις
ἀποθινούμενον τὸ στόμα καὶ τεναγώδη γινομένην
τὴν παρ᾽ αὐτὸ τὸ στόμα πάροδον, ποιήσας εὐτρεπῆ τῷ στρατοπέδῳ τὰ πρὸς τὴν ἔξοδον καὶ κρύπτων ἐν αὑτῷ τὴν ἐπιβολὴν ἐτήρει τὸ προειρημένον σύμπτωμα.
<milestone n="9" unit="section" />
παραπεσόντος δὲ τοῦ καιροῦ, νυκτὸς ἐξορμήσας ἔλαθε πάντας ἅμα τῷ φωτὶ τὸν
προειρημένον τόπον διαβιβάσας τὴν δύναμιν.
<milestone n="10" unit="section" />
παραδόξου δὲ τοῦ πράγματος φανέντος καὶ τοῖς ἐν τῇ
πόλει καὶ τοῖς ὑπεναντίοις, ὁ μὲν Ἀμίλκας προῆγεν
διὰ τοῦ πεδίου, ποιούμενος τὴν πορείαν ἐπὶ τοὺς</p></div2>
<div2 type="chapter" n="76" org="uniform" sample="complete">
<milestone n="1" unit="section" />
<p>τὴν γέφυραν φυλάττοντας. οἱ δὲ περὶ τὸν Σπένδιον συνέντες τὸ γεγονὸς ἀπήντων εἰς τὸ πεδίον
καὶ παρεβοήθουν ἀλλήλοις, οἱ μὲν ἐκ τῆς περὶ τὴν
γέφυραν πόλεως ὄντες οὐκ ἐλάττους μυρίων, οἱ δ᾽
ἀπὸ τῆς Ἰτύκης ὑπὲρ τοὺς μυρίους καὶ πεντακισχιλίους.
<milestone n="2" unit="section" />
ἐπεὶ δ᾽ εἰς σύνοπτον ἧκον ἀλλήλοις, νομίσαντες ἐν μέσῳ τοὺς Καρχηδονίους ἀπειληφέναι,
σπουδῇ παρηγγύων ἅμα παρακαλοῦντες σφᾶς αὐτοὺς
καὶ συνῆπτον τοῖς πολεμίοις.
<milestone n="3" unit="section" />
ὁ δ᾽ Ἀμίλκας ἦγε
μὲν τὴν πορείαν πρώτους ἔχων τοὺς ἐλέφαντας, ἐπὶ
δὲ τούτοις τοὺς ἱππεῖς καὶ τοὺς εὐζώνους, τελευταῖα δὲ τὰ βαρέα τῶν ὅπλων.
<milestone n="4" unit="section" />
κατιδὼν δὲ προχειρότερον ἐπιφερομένους τοὺς ὑπεναντίους, ἀναστρέφειν παρήγγειλε πᾶσι τοῖς ἑαυτοῦ.
<milestone n="5" unit="section" />
καὶ τοὺς μὲν
ἀπὸ τῆς πρωτοπορείας ἀναστρέψαντας σπουδῇ ποιεῖσθαι τὴν ἀποχώρησιν ἐκέλευσε: τοὺς δ᾽ ἐπὶ τῆς
οὐραγίας ἐξ ἀρχῆς ὑπάρχοντας ἐξ ἐπιστροφῆς περισπῶν ἐξέταττε πρὸς τὴν τῶν πολεμίων ἐπιφάνειαν.
<milestone n="6" unit="section" />
οἱ δὲ Λίβυες καὶ μισθοφόροι νομίσαντες αὐτοὺς
καταπεπληγμένους φυγεῖν, λύσαντες τὴν τάξιν ἐπέκειντο καὶ συνῆπτον εἰς τὰς χεῖρας ἐρρωμένως.
<milestone n="7" unit="section" />
ἅμα δὲ τῷ τοὺς ἱππεῖς συνεγγίσαντας τοῖς παρατεταγμένοις ἐκ μεταβολῆς ὑποστῆναι, τὴν δὲ λοιπὴν
δύναμιν ἐπάγειν, ἐκπλαγεῖς γινόμενοι διὰ τὸ παράδοξον οἱ Λίβυες ἐγκλίναντες εὐθέως ἔφευγον, ὡς
ἂν εἰκῇ καὶ σποράδην ἐπικείμενοι.
<milestone n="8" unit="section" />
λοιπὸν οἱ μὲν
τοῖς κατόπιν ἐπιφερομένοις περιπίπτοντες ἐσφάλλοντο καὶ διέφθειρον αὑτούς τε καὶ τοὺς οἰκείους:
οἱ δὲ πλείους συνεπατήθησαν, ἐκ χειρὸς τῶν ἱππέων ἐπικειμένων αὐτοῖς καὶ τῶν θηρίων.
<milestone n="9" unit="section" />
ἀπώλοντο μὲν οὖν εἰς ἑξακισχιλίους τῶν Λιβύων καὶ
τῶν ξένων, ἑάλωσαν δὲ περὶ δισχιλίους: οἱ δὲ λοιποὶ διέφυγον, οἱ μὲν εἰς τὴν πρὸς τῇ γεφύρᾳ πόλιν, οἱ δ᾽ ἐπὶ τὴν πρὸς Ἰτύκῃ παρεμβολήν.
<milestone n="10" unit="section" />
Ἀμίλκας
δὲ ποιήσας τὸ προτέρημα τὸν προειρημένον τρόπον,
εἵπετο κατὰ πόδας τοῖς πολεμίοις καὶ τὴν μὲν ἐπὶ
τῆς γεφύρας πόλιν ἐξ ἐφόδου κατέσχεν, προεμένων
καὶ φευγόντων εἰς τὸν Τύνητα τῶν ἐν αὐτῇ πολεμίων, τὴν δὲ λοιπὴν χώραν ἐπιπορευόμενος τὰς μὲν
προσήγετο, πλείστας δὲ κατὰ κράτος ἐξῄρει.
<milestone n="11" unit="section" />
τοῖς
δὲ Καρχηδονίοις βραχύ τι θάρσους ἐνειργάσατο καὶ
τόλμης, ἐπὶ ποσὸν αὐτοὺς ἀπαλλάξας τῆς προγεγενημένης δυσελπιστίας.</p></div2>
<div2 type="chapter" n="77" org="uniform" sample="complete">
<milestone n="1" unit="section" />
<p>ὁ δὲ Μάθως αὐτὸς μὲν ἐπὶ τῆς τῶν Ἱππακριτῶν πολιορκίας ἐπέμενεν, τοῖς δὲ περὶ τὸν Αὐτάριτον τὸν τῶν Γαλατῶν ἡγεμόνα καὶ Σπένδιον ἔχεσθαι τῶν ὑπεναντίων συνεβούλευε,
<milestone n="2" unit="section" />
τὰ μὲν πεδία
φεύγοντας διὰ τὸ πλῆθος τῶν παρὰ τοῖς ὑπεναντίοις ἱππέων καὶ θηρίων, ταῖς δ᾽ ὑπωρείαις ἀντιπαράγοντας καὶ συνεπιτιθεμένους κατὰ τὰς ὑποπιπτούσας ἀεὶ δυσχερείας.
<milestone n="3" unit="section" />
ἅμα δὲ ταῖς ἐπινοίαις
ταύταις καὶ πρὸς τοὺς Νομάδας καὶ τοὺς Λίβυας
ἐξέπεμπε, δεόμενος βοηθεῖν σφίσι καὶ μὴ καταπροΐεσθαι τοὺς ὑπὲρ τῆς ἐλευθερίας καιρούς.
<milestone n="4" unit="section" />
ὁ δὲ
Σπένδιος προσλαβὼν ἐκ τοῦ Τύνητος ἀφ᾽ ἑκάστου
τῶν γενῶν τοὺς πάντας εἰς ἑξακισχιλίους προῆγε,
ταῖς ὑπωρείαις ἀντιπαράγων τοῖς Καρχηδονίοις,
ἔχων ἅμα τοῖς προειρημένοις καὶ τοὺς μετ᾽ Αὐταρίτου Γαλάτας, ὄντας εἰς δισχιλίους.
<milestone n="5" unit="section" />
τὸ γὰρ λοιπὸν
μέρος αὐτῶν τοῦ κατ᾽ ἀρχὰς συστήματος ηὐτομολήκει πρὸς τοὺς Ῥωμαίους ἐν ταῖς περὶ τὸν Ἔρυκα
στρατοπεδείαις.
<milestone n="6" unit="section" />
τοῦ δ᾽ Ἀμίλκου παρεμβεβληκότος
ἔν τινι πεδίῳ πανταχόθεν ὄρεσι περιεχομένῳ, συνέβη τὰς παρὰ τῶν Νομάδων καὶ Λιβύων βοηθείας
εἰς τὸν καιρὸν τοῦτον συνάψαι τοῖς περὶ τὸν Σπένδιον.
<milestone n="7" unit="section" />
γενομένης δὲ τοῖς Καρχηδονίοις τῆς μὲν τῶν
Λιβύων ἐπιστρατοπεδείας αἰφνιδίου καὶ κατὰ πρόσωπον, τῆς δὲ τῶν Νομάδων ἀπ᾽ οὐρᾶς, τῆς δὲ περὶ
τὸν Σπένδιον ἐκ πλαγίου, μεγάλην αὐτοῖς ἀπορίαν</p></div2>
<div2 type="chapter" n="78" org="uniform" sample="complete">
<milestone n="1" unit="section" />
<p>συνέβη περιστῆναι καὶ δυσέκφευκτον. κατὰ δὲ τὸν
καιρὸν τοῦτον Ναραύας, ὃς ἦν μὲν Νομὰς τῶν ἐνδοξοτάτων εἷς, ἦν δὲ καὶ πλήρης ὁρμῆς πολεμικῆς,
οὗτος ἀεὶ μὲν οἰκείως διέκειτο πρὸς τοὺς Καρχηδονίους πατρικὴν ἔχων σύστασιν, τότε δὲ μᾶλλον
παρωρμήθη διὰ τὴν Ἀμίλκου τοῦ στρατηγοῦ καταξίωσιν.
<milestone n="2" unit="section" />
διὸ καὶ νομίσας ἔχειν εὐφυῆ καιρὸν πρὸς
ἔντευξιν αὐτῷ καὶ σύστασιν, ἧκεν εἰς τὴν στρατοπεδείαν ἔχων περὶ αὑτὸν Νομάδας εἰς ἑκατόν.
<milestone n="3" unit="section" />
καὶ
συνεγγίσας τῷ χάρακι τολμηρῶς ἔμενε, κατασείων
τῇ χειρί.
<milestone n="4" unit="section" />
τοῦ δ᾽ Ἀμίλκου θαυμάσαντος τὴν ἐπιβολὴν καὶ προπέμψαντός τινα τῶν ἱππέων, εἰς
λόγους ἔφη βούλεσθαι συνελθεῖν τῷ στρατηγῷ.
<milestone n="5" unit="section" />
διαποροῦντος δ᾽ ἀκμὴν καὶ διαπιστοῦντος τοῦ τῶν
Καρχηδονίων ἡγεμόνος, παραδοὺς ὁ Ναραύας τὸν
ἵππον καὶ τὰς λόγχας τοῖς μεθ᾽ αὑτοῦ παρῆν ἄνοπλος εὐθαρσῶς εἰς τὴν παρεμβολήν.
<milestone n="6" unit="section" />
οἱ δὲ τὰ μὲν
ἐθαύμαζον, τὰ δὲ κατεπλήττοντο τὴν τόλμαν: ὅμως
δὲ προσεδέξαντο καὶ συνῆλθον εἰς τὰς χεῖρας.
<milestone n="7" unit="section" />
ὁ
δὲ παραγενόμενος εἰς λόγους ἔφη πᾶσι μὲν Καρχηδονίοις εὐνοεῖν, μάλιστα δ᾽ ἐπιθυμεῖν Βάρκᾳ γενέσθαι φίλος: διὸ καὶ νῦν παρεῖναι συσταθησόμενος αὐτῷ καὶ κοινωνήσων ἀδόλως παντὸς ἔργου
καὶ πάσης ἐπιβολῆς.
<milestone n="8" unit="section" />
Ἀμίλκας δὲ ταῦτ᾽ ἀκούσας
οὕτως ἥσθη μεγάλως ἐπί τε τῷ κατὰ τὴν παρουσίαν θάρσει καὶ τῇ κατὰ τὴν ἔντευξιν ἁπλότητι τοῦ
νεανίσκου, ὡς οὐ μόνον εὐδόκησε κοινωνὸν αὐτὸν
προσλαβέσθαι τῶν πράξεων, ἀλλὰ καὶ τὴν θυγατέρα δώσειν ἐπηγγείλατο μεθ᾽ ὅρκου, διαφυλάξαντος αὐτοῦ τὴν πρὸς Καρχηδονίους πίστιν.
<milestone n="9" unit="section" />
γενομένων δὲ τῶν ὁμολογιῶν, ὁ μὲν Ναραύας ἧκε τοὺς
ὑφ᾽ αὑτὸν τεταγμένους ἔχων Νομάδας, ὄντας εἰς
δισχιλίους,
<milestone n="10" unit="section" />
ὁ δ᾽ Ἀμίλκας προσγενομένης αὐτῷ τῆς
χειρὸς ταύτης παρετάξατο τοῖς πολεμίοις. οἱ δὲ
περὶ τὸν Σπένδιον συνάψαντες ἐπὶ ταὐτὸ τοῖς Λίβυσι καὶ καταβάντες εἰς τὸ πεδίον συνέβαλλον τοῖς
Καρχηδονίοις.
<milestone n="11" unit="section" />
γενομένης δὲ μάχης ἰσχυρᾶς ἐνίκων
οἱ περὶ τὸν Ἀμίλκαν, καλῶς μὲν τῶν θηρίων ἀγωνισαμένων, ἐπιφανεστάτην δὲ τοῦ Ναραύα παρασχομένου χρείαν.
<milestone n="12" unit="section" />
ὁ μὲν οὖν Αὐτάριτος καὶ Σπένδιος διέφυγον, τῶν δὲ λοιπῶν ἔπεσον μὲν εἰς μυρίους, ἑάλωσαν δ᾽ εἰς τετρακισχιλίους.
<milestone n="13" unit="section" />
ἐπιτελεσθέντος δὲ τοῦ κατορθώματος, Ἀμίλκας τοῖς μὲν
βουλομένοις τῶν αἰχμαλώτων μεθ᾽ ἑαυτοῦ συστρατεύειν ἐξουσίαν ἔδωκε καὶ καθώπλιζε τοῖς ἀπὸ τῶν
πολεμίων σκύλοις,
<milestone n="14" unit="section" />
τοὺς δὲ μὴ βουλομένους ἁθροίσας παρεκάλει φάσκων, ἕως μὲν τοῦ νῦν συγγνώμην αὐτοῖς ἔχειν τῶν ἡμαρτημένων: διὸ καὶ συγχωρεῖν τρέπεσθαι κατὰ τὰς ἰδίας ὁρμὰς οὗ ποτ᾽
ἂν ἕκαστος αὐτῶν προαιρῆται.
<milestone n="15" unit="section" />
μετὰ δὲ ταῦτα διηπειλήσατο μηθένα φέρειν ὅπλον πολέμιον κατ᾽
αὐτῶν, ὡς, ἐὰν ἁλῷ τις, ἀπαραιτήτου τευξόμενον
τιμωρίας.</p></div2>
<div2 type="chapter" n="79" org="uniform" sample="complete">
<milestone n="1" unit="section" />
<p>κατὰ δὲ τοὺς αὐτοὺς καιροὺς οἱ τὴν Σαρδόνα
[τὴν νῆσον] παραφυλάττοντες τῶν μισθοφόρων, ζηλώσαντες τοὺς περὶ τὸν Μάθω καὶ Σπένδιον, ἐπιτίθενται τοῖς ἐν τῇ νήσῳ Καρχηδονίοις.
<milestone n="2" unit="section" />
καὶ τὸν
μὲν τότε παρ᾽ αὐτοῖς ὄντα βοήθαρχον Βώσταρον
συγκλείσαντες εἰς τὴν ἀκρόπολιν μετὰ τῶν ἑαυτοῦ
πολιτῶν ἀπέκτειναν.
<milestone n="3" unit="section" />
αὖθις δὲ τῶν Καρχηδονίων
στρατηγὸν ἐξαποστειλάντων μετὰ δυνάμεως Ἄννωνα,
κἄπειτα καὶ τούτων τῶν δυνάμεων ἐγκαταλιπουσῶν
τὸν Ἄννωνα καὶ μεταθεμένων πρὸς σφᾶς,
<milestone n="4" unit="section" />
γενόμενοι ζωγρίᾳ κύριοι τοῦ προειρημένου, παραυτίκα
τοῦτον μὲν ἀνεσταύρωσαν, μετὰ δὲ ταῦτα παρηλλαγμένας ἐπινοοῦντες τιμωρίας πάντας τοὺς ἐν τῇ
νήσῳ Καρχηδονίους στρεβλοῦντες ἀπέκτειναν:
<milestone n="5" unit="section" />
καὶ
τὸ λοιπὸν ἤδη ποιησάμενοι τὰς πόλεις ὑφ᾽ ἑαυτοὺς
εἶχον ἐγκρατῶς τὴν νῆσον, ἕως οὗ στασιάσαντες
πρὸς τοὺς Σαρδονίους ἐξέπεσον ὑπ᾽ ἐκείνων εἰς
τὴν Ἰταλίαν.
<milestone n="6" unit="section" /></p>
<p>ἡ μὲν οὖν Σαρδὼ τοῦτον τὸν τρόπον ἀπηλλοτριώθη Καρχηδονίων, νῆσος καὶ τῷ μεγέθει καὶ
τῇ πολυανθρωπίᾳ καὶ τοῖς γεννήμασι διαφέρουσα.
<milestone n="7" unit="section" />
τῷ δὲ πολλοὺς καὶ πολὺν ὑπὲρ αὐτῆς πεποιῆσθαι
λόγον οὐκ ἀναγκαῖον ἡγούμεθ᾽ εἶναι ταυτολογεῖν
ὑπὲρ τῶν ὁμολογουμένων.
<milestone n="8" unit="section" />
Μάθως δὲ καὶ Σπένδιος, ἅμα δὲ τούτοις Αὐτάριτος ὁ Γαλάτης ὑπιδόμενοι τὴν Ἀμίλκου φιλανθρωπίαν εἰς τοὺς αἰχμαλώτους καὶ φοβηθέντες μὴ τῷ τοιούτῳ τρόπῳ
ψυχαγωγηθέντες ὁρμήσωσι πρὸς τὴν ὑποδεικνυμένην ἀσφάλειαν οἵ τε Λίβυες καὶ τὸ τῶν μισθοφόρων πλῆθος, ἐβουλεύοντο πῶς ἂν καινοτομήσαντές
τι τῶν πρὸς ἀσέβειαν εἰς τέλος ἀποθηριώσειαν τὰ
πλήθη πρὸς τοὺς Καρχηδονίους.
<milestone n="9" unit="section" />
ἔδοξεν οὖν αὐτοῖς
συναθροῖσαι τοὺς πολλούς. γενομένου δὲ τούτου
γραμματοφόρον εἰσήγαγον, ὡς ἀπεσταλμένον ὑπὸ
τῶν ἐκ τῆς Σαρδόνος αἱρετιστῶν.
<milestone n="10" unit="section" />
ἡ δ᾽ ἐπιστολὴ
διεσάφει τόν τε Γέσκωνα καὶ τοὺς μετ᾽ αὐτοῦ πάντας, οὓς παρεσπόνδησαν ἐν τῷ Τύνητι, καθάπερ
ἐπάνω προεῖπον, φυλάττειν ἐπιμελῶς, ὡς πραττόντων τινῶν ἐκ τοῦ στρατοπέδου τοῖς Καρχηδονίοις
ὑπὲρ τῆς τούτων σωτηρίας.
<milestone n="11" unit="section" />
λαβόμενος δὲ τῆς ἀφορμῆς ταύτης ὁ Σπένδιος πρῶτον μὲν παρεκάλει μὴ
πιστεύειν τὴν ὑπὸ τοῦ στρατηγοῦ τοῦ τῶν Καρχηδονίων γεγενημένην φιλανθρωπίαν πρὸς τοὺς αἰχμαλώτους:
<milestone n="12" unit="section" />
οὐ γὰρ σῶσαι προαιρούμενον αὐτὸν
ταῦτα βεβουλεῦσθαι περὶ τῶν ἁλόντων, ἀλλὰ διὰ
τῆς ἐκείνων ἀφέσεως ἡμῶν ἐγκρατῆ γενέσθαι σπουδάζοντα, πρὸς τὸ μὴ τινὰς ἀλλὰ πάντας ἡμᾶς ἅμα
τιμωρήσασθαι πιστεύσαντας αὐτῷ.
<milestone n="13" unit="section" />
πρὸς δὲ τούτοις
φυλάττεσθαι παρῄνει μὴ προέμενοι τοὺς περὶ τὸν
Γέσκωνα καταφρονηθῶσι μὲν ὑπὸ τῶν ἐχθρῶν, μεγάλα δὲ βλάψωσι τὰς ἰδίας πράξεις, ἄνδρα τοιοῦτον καὶ στρατηγὸν ἀγαθὸν ἐάσαντες διαφυγεῖν, ὃν
εἰκὸς ἐχθρὸν αὐτοῖς ἔσεσθαι φοβερώτατον.
<milestone n="14" unit="section" />
ἔτι δὲ
ταῦτα λέγοντος αὐτοῦ παρῆν ἄλλος γραμματοφόρος,
ὡς ἀπὸ τῶν ἐκ τοῦ Τύνητος ἀπεσταλμένος, παρα</p></div2><div2 type="chapter" n="80" org="uniform" sample="complete">
<milestone n="1" unit="section" />
<p>πλήσια τοῖς ἐκ τῆς Σαρδόνος διασαφῶν. ἐφ᾽ ὃν
Αὐτάριτος ὁ Γαλάτης ἐπιβαλὼν μίαν ἔφη σωτηρίαν
εἶναι τοῖς ἑαυτῶν πράγμασι τὸ πάσας ἀπογνῶναι
τὰς ἐν Καρχηδονίοις ἐλπίδας:
<milestone n="2" unit="section" />
ἕως δ᾽ ἂν ἀντέχηταί
τις τῆς ἐκείνων φιλανθρωπίας, οὐ δυνατὸν αὐτοῖς
ἀληθινὸν γενέσθαι τὸν τοιοῦτον σύμμαχον.
<milestone n="3" unit="section" />
διόπερ
ἠξίου τούτοις πιστεύειν, τούτοις ἀκούειν, τοῖς τοιούτοις προσέχειν τὸν νοῦν, οἵτινες ἂν ἀεί τι τῶν
ἀπεχθεστάτων καὶ πικροτάτων εἰσαγγέλλωσι κατὰ
Καρχηδονίων: τοὺς δ᾽ ἐναντία τούτοις λέγοντας
προδότας καὶ πολεμίους ἡγεῖσθαι παρῄνει.
<milestone n="4" unit="section" />
ταῦτα
δ᾽ εἰπὼν συνεβούλευε τόν τε Γέσκωνα καὶ τοὺς
μετ᾽ αὐτοῦ συλληφθέντας καὶ τοὺς ὕστερον γενομένους αἰχμαλώτους τῶν Καρχηδονίων αἰκισαμένους ἀποκτεῖναι.
<milestone n="5" unit="section" />
πρακτικώτατος δ᾽ ἦν οὗτος ἐν
ταῖς συμβουλίαις διὰ τὸ πολλοὺς τὴν φωνὴν αὐτοῦ
συνιέναι.
<milestone n="6" unit="section" />
πάλαι γὰρ στρατευόμενος ᾔδει διαλέγεσθαι Φοινικιστί: ταύτῃ δέ πως οἱ πλεῖστοι συνεσαίνοντο τῇ διαλέκτῳ διὰ τὸ μῆκος τῆς προγεγενημένης στρατείας.
<milestone n="7" unit="section" />
διόπερ ἐπαινέσαντος αὐτὸν ὁμοθυμαδὸν τοῦ πλήθους, οὗτος μὲν εὐδοκιμῶν ἀνεχώρησεν.
<milestone n="8" unit="section" />
πολλῶν δὲ προπορευομένων ἀφ᾽ ἑκάστου
γένους ἅμα καὶ βουλομένων αὐτὴν παραιτεῖσθαι
τὴν αἰκίαν διὰ τὰς γεγενημένας ἐκ τοῦ Γέσκωνος
εἰς αὐτοὺς εὐεργεσίας, οὔτε μὴν τῶν λεγομένων
οὐθὲν ἦν συνετόν, ὡς ἂν ἅμα πολλῶν, ἑκάστου
δὲ κατὰ τὴν ἰδίαν διάλεκτον συμβουλεύοντος:
<milestone n="9" unit="section" />
ἐπεὶ
δὲ καὶ παρεγυμνώθη διότι τὴν τιμωρίαν παραιτοῦνται, καί τις ἐκ τῶν καθημένων εἶπεν βάλλε,
πάντας ἅμα κατέλευσαν τοὺς προπορευθέντας.
<milestone n="10" unit="section" />
καὶ
τούτους μὲν ὥσπερ ὑπὸ θηρίων διεφθαρμένους
ἐξέφερον οἱ προσήκοντες.
<milestone n="11" unit="section" />
τοὺς δὲ περὶ τὸν Γέσκωνα λαβόντες, ὄντας εἰς ἑπτακοσίους, ἦγον ἐκ
τοῦ χάρακος οἱ περὶ τὸν Σπένδιον: καὶ προαγαγόντες βραχὺ πρὸ τῆς στρατοπεδείας πρῶτον μὲν
ἀπέκοπτον τὰς χεῖρας,
<milestone n="12" unit="section" />
ποιούμενοι τὴν ἀρχὴν ἀπὸ
τοῦ Γέσκωνος, ὃν βραχεῖ χρόνῳ πρότερον ἐκ πάντων Καρχηδονίων προκρίναντες ἀνέδειξαν μὲν
εὐεργέτην αὑτῶν, ἐπέτρεψαν δὲ περὶ τῶν ἀμφισβητουμένων.
<milestone n="13" unit="section" />
ἐπειδὴ δὲ τὰς χεῖρας ἀπέκοψαν, ἠκρωτηρίαζον τοὺς ταλαιπώρους: κολοβώσαντες δὲ καὶ
τὰ σκέλη συντρίψαντες ἔτι ζῶντας ἔρριψαν εἴς
τινα τάφρον.</p></div2>
<div2 type="chapter" n="81" org="uniform" sample="complete">
<milestone n="1" unit="section" />
<p>οἱ δὲ Καρχηδόνιοι τοῦ δυστυχήματος αὐτοῖς
ἀναγγελθέντος ποιεῖν μὲν οὐδὲν εἶχον, ἐσχετλίαζον δὲ καὶ περιπαθεῖς γινόμενοι τῇ συμφορᾷ πρὸς
μὲν Ἀμίλκαν καὶ τὸν ἕτερον τῶν στρατηγῶν Ἄννωνα πρεσβευτὰς ἐξέπεμπον, δεόμενοι βοηθεῖν καὶ
τιμωρεῖν τοῖς ἠτυχηκόσι.
<milestone n="2" unit="section" />
πρὸς δὲ τοὺς ἠσεβηκότας
κήρυκας ἐξαπέστελλον περὶ τῆς τῶν νεκρῶν ἀναιρέσεως.
<milestone n="3" unit="section" />
οἱ δ᾽ οὔτ᾽ ἔδοσαν, προεῖπόν τε τοῖς παροῦσιν μήτε κήρυκα πέμπειν πρὸς σφᾶς μήτε πρεσβευτήν, ὡς τῆς αὐτῆς κολάσεως ὑπομενούσης τοὺς
παραγενομένους ἧς νῦν Γέσκων τέτευχε.
<milestone n="4" unit="section" />
πρὸς δὲ
τὸ λοιπὸν ἐδογματοποίησαν καὶ παρῄνεσαν αὑτοῖς,
ὃν μὲν ἂν λάβωσιν Καρχηδονίων, τιμωρησαμένους
ἀποκτείνειν: ὃν δ᾽ ἂν τῶν συμμαχούντων αὐτοῖς,
ἀποκόψαντας τὰς χεῖρας αὖθις εἰς Καρχηδόν᾽ ἀποπέμπειν. ὃ δὴ καὶ διετέλεσαν ἐπιμελῶς ποιοῦντες.
<milestone n="5" unit="section" />
διόπερ εἰς ταῦτα βλέπων οὐκ ἄν τις εἰπεῖν ὀκνήσειεν ὡς οὐ μόνον τὰ σώματα τῶν ἀνθρώπων καί
τινα τῶν ἐν αὐτοῖς γεννωμένων ἑλκῶν καὶ φυμάτων ἀποθηριοῦσθαι συμβαίνει καὶ τελέως ἀβοήθητα
γίνεσθαι, πολὺ δὲ μάλιστα τὰς ψυχάς.
<milestone n="6" unit="section" />
ἐπί τε γὰρ
τῶν ἑλκῶν, ἐὰν μὲν θεραπείαν τοῖς τοιούτοις προσάγῃ τις, ὑπ᾽ αὐτῆς ἐνίοτε ταύτης ἐρεθιζόμενα θᾶττον ποιεῖται τὴν νομήν: ἐὰν δὲ πάλιν ἀφῇ, κατὰ
τὴν ἐξ αὑτῶν φύσιν φθείροντα τὸ συνεχὲς οὐκ ἴσχει
παῦλαν, ἕως ἂν ἀφανίσῃ τὸ ὑποκείμενον:
<milestone n="7" unit="section" />
ταῖς τε
ψυχαῖς παραπλησίως τοιαῦται πολλάκις ἐπιφύονται
μελανίαι καὶ σηπεδόνες ὥστε μηδὲν ἀσεβέστερον
ἀνθρώπου μηδ᾽ ὠμότερον ἀποτελεῖσθαι τῶν ζῴων.
<milestone n="8" unit="section" />
οἷς ἐὰν μὲν συγγνώμην τινὰ προσάγῃς καὶ φιλανθρωπίαν, ἐπιβουλὴν καὶ παραλογισμὸν ἡγούμενοι
τὸ συμβαῖνον ἀπιστότεροι καὶ δυσμενέστεροι γίνονται πρὸς τοὺς φιλανθρωποῦντας:
<milestone n="9" unit="section" />
ἐὰν δ᾽ ἀντιτιμωρῇ, διαμιλλώμενοι τοῖς θυμοῖς οὐκ ἔστι τι τῶν
ἀπειρημένων ἢ δεινῶν ὁποῖον οὐκ ἀναδέχονται, σὺν
καλῷ τιθέμενοι τὴν τοιαύτην τόλμαν: τέλος δ᾽ ἀποθηριωθέντες ἐξέστησαν τῆς ἀνθρωπίνης φύσεως.
<milestone n="10" unit="section" />
τῆς δὲ διαθέσεως ἀρχηγὸν μὲν καὶ μεγίστην μερίδα
νομιστέον ἔθη μοχθηρὰ καὶ τροφὴν ἐκ παίδων κακήν, συνεργὰ δὲ καὶ πλείω, μέγιστα δὲ τῶν συνεργῶν τὰς ἀεὶ τῶν προεστώτων ὕβρεις καὶ πλεονεξίας.
<milestone n="11" unit="section" />
ἃ δὴ τότε συνέβαινε καὶ περὶ μὲν τὸ σύστημα τῶν μισθοφόρων, ἔτι δὲ μᾶλλον περὶ τοὺς
ἡγεμόνας αὐτῶν ὑπάρχειν.</p></div2>
<div2 type="chapter" n="82" org="uniform" sample="complete">
<milestone n="1" unit="section" />
<p>Ἀμίλκας δὲ δυσχρηστούμενος τῇ τῶν πολεμίων
ἀπονοίᾳ τὸν μὲν Ἄννωνα πρὸς ἑαυτὸν ἐκάλει, πεπεισμένος ἁθροισθέντων ὁμοῦ τῶν στρατοπέδων
θᾶττον ἐπιθήσειν τέλος τοῖς ὅλοις.
<milestone n="2" unit="section" />
τῶν δὲ πολεμίων οὕς ποτε κρατήσειε, τοὺς μὲν ἐν χειρῶν νόμῳ
διέφθειρεν, τοὺς δὲ ζωγρίᾳ πρὸς αὐτὸν εἰσαναχθέντας ὑπέβαλλε τοῖς θηρίοις, μίαν ὁρῶν λύσιν ταύτην, εἰ δυνηθείη τοὺς ἐχθροὺς ἄρδην ἀφανίσαι.
<milestone n="3" unit="section" />
δοκούντων δὲ τῶν Καρχηδονίων ἐπικυδεστέρας ἐλπίδας ἔχειν ἤδη κατὰ τὸν πόλεμον, γίνεταί τις
ὁλοσχερὴς καὶ παράδοξος περὶ αὐτοὺς παλίρροια τῶν
πραγμάτων.
<milestone n="4" unit="section" />
οἵ τε γὰρ στρατηγοὶ συνελθόντες ἐπὶ
ταὐτὸ διεστασίασαν πρὸς σφᾶς ἐπὶ τοσοῦτον ὥστε
μὴ μόνον τοὺς κατὰ τῶν ἐχθρῶν παραλείπειν καιρούς, ἀλλὰ καὶ κατὰ σφῶν αὐτῶν πολλὰς ἀφορμὰς
διδόναι τοῖς ὑπεναντίοις διὰ τὴν πρὸς ἀλλήλους φιλονικίαν.
<milestone n="5" unit="section" />
ἃ δὴ καὶ συνέντες οἱ Καρχηδόνιοι τῷ
μὲν ἑνὶ τῶν στρατηγῶν ἀπαλλάττεσθαι προσέταξαν,
τῷ δ᾽ ἑτέρῳ μένειν, ὃν ἂν αἱ δυνάμεις προκρίνωσιν.
<milestone n="6" unit="section" />
ἅμα δὲ τούτοις καὶ τὰς παρακομιζομένας ἀγορὰς ἐκ τῶν παρ᾽ αὐτοῖς καλουμένων Ἐμπορίων, ἐφ᾽
αἷς εἶχον τὰς μεγίστας ἐλπίδας περί τε τῆς τροφῆς
καὶ τῶν ἄλλων ἐπιτηδείων, διαφθαρῆναι συνέβη
κατὰ θάλατταν ὁλοσχερῶς ὑπὸ χειμῶνος.
<milestone n="7" unit="section" />
τὰ δὲ
κατὰ τὴν Σαρδόνα, καθάπερ ἐπάνω προεῖπον, ἐτύγχανεν ἀπηλλοτριωμένα, μεγάλας αὐτοῖς αἰεί ποτε
χρείας παρεχομένης τῆς νήσου ταύτης κατὰ τὰς περιστάσεις.
<milestone n="8" unit="section" />
τὸ δὲ μέγιστον, ἡ τῶν Ἱππακριτῶν καὶ
τῶν Ἰτυκαίων ἀπέστη πόλις, αἵτινες ἐτύγχανον μόναι τῶν κατὰ τὴν Λιβύην οὐ μόνον τὸν ἐνεστῶτα
πόλεμον ἀναδεδεγμέναι γενναίως, ἀλλὰ καὶ τοὺς
κατ᾽ Ἀγαθοκλέα καιροὺς καὶ τὴν Ῥωμαίων ἔφοδον
εὐγενῶς ὑπομεμενηκυῖαι καὶ συλλήβδην οὐδέποτε
βεβουλευμέναι Καρχηδονίοις οὐδὲν ὑπεναντίον.
<milestone n="9" unit="section" />
τότε
δὲ χωρὶς τῆς ἀλόγου πρὸς τοὺς Λίβυας ἀποστάσεως
καὶ διὰ τῆς μεταθέσεως εὐθέως τούτοις μὲν τὴν
μεγίστην οἰκειότητα καὶ πίστιν ἐναπεδείξαντο, πρὸς
δὲ τοὺς Καρχηδονίους ἀπαραίτητον ὀργὴν ἐνεστήσαντο καὶ μῖσος.
<milestone n="10" unit="section" />
τοὺς μὲν γὰρ παραβεβοηθηκότας
αὐτοῖς παρ᾽ ἐκείνων, ὄντας εἰς πεντακοσίους, καὶ
τὸν ἡγεμόνα τούτων ἀποκτείναντες ἅπαντας ἔρριψαν κατὰ τοῦ τείχους, τὴν δὲ πόλιν ἐνεχείρισαν τοῖς
Λίβυσι: τοῖς γε μὴν Καρχηδονίοις οὐδὲ θάψαι συνεχώρησαν τοὺς ἠτυχηκότας αἰτουμένοις.
<milestone n="11" unit="section" />
τούτων δὲ
συμβαινόντων οἱ μὲν περὶ τὸν Μάθω καὶ Σπένδιον ἐπαρθέντες τοῖς συμβεβηκόσιν πολιορκεῖν ἐνεχείρησαν αὐτὴν τὴν Καρχηδόνα.
<milestone n="12" unit="section" />
Βάρκας δὲ παραλαβὼν Ἀννίβαν τὸν στρατηγόν: τοῦτον γὰρ ἐξαπέστειλαν οἱ πολῖται πρὸς τὰς δυνάμεις, ἐπεὶ τὸν Ἄννωνα τὸ στρατόπεδον ἔκρινε δεῖν ἀπαλλάττεσθαι
κατὰ τὴν ὑπὸ τῶν Καρχηδονίων αὐτοῖς δοθεῖσαν
ἐπιτροπὴν περὶ τὰς γενομένας τῶν στρατηγῶν στάσεις πρὸς ἀλλήλους:
<milestone n="13" unit="section" />
διόπερ Ἀμίλκας ἔχων τοῦτόν
τε καὶ Ναραύαν ἐπῄει τὴν χώραν, διακλείων τὰς
χορηγίας τοῖς περὶ τὸν Μάθω καὶ Σπένδιον, μεγίστην αὐτῷ παρεχομένου χρείαν περί τε ταῦτα καὶ
τἄλλα Ναραύα τοῦ Νομάδος.
<milestone n="14" unit="section" /></p>
<p>τὰ μὲν οὖν περὶ τὰς ὑπαίθρους δυνάμεις ἐν</p></div2>
<div2 type="chapter" n="83" org="uniform" sample="complete">
<milestone n="1" unit="section" />
<p>τούτοις ἦν. οἱ δὲ Καρχηδόνιοι περικλειόμενοι πανταχόθεν ἠναγκάζοντο καταφεύγειν ἐπὶ τὰς συμμαχίδων πόλεων
<milestone n="2" unit="section" />
ἐλπίδας. Ἱέρων δ᾽ ἀεὶ μέν ποτε κατὰ
τὸν ἐνεστῶτα πόλεμον μεγάλην ἐποιεῖτο σπουδὴν
εἰς πᾶν τὸ παρακαλούμενον ὑπ᾽ αὐτῶν,
<milestone n="3" unit="section" />
τότε δὲ καὶ
μᾶλλον ἐφιλοτιμεῖτο, πεπεισμένος συμφέρειν ἑαυτῷ
καὶ πρὸς τὴν ἐν Σικελίᾳ δυναστείαν καὶ πρὸς τὴν
Ῥωμαίων φιλίαν τὸ σῴζεσθαι Καρχηδονίους, ἵνα μὴ
παντάπασιν ἐξῇ τὸ προτεθὲν ἀκονιτὶ συντελεῖσθαι
τοῖς ἰσχύουσι, πάνυ φρονίμως καὶ νουνεχῶς λογιζόμενος.
<milestone n="4" unit="section" />
οὐδέποτε γὰρ χρὴ τὰ τοιαῦτα παρορᾶν
οὐδὲ τηλικαύτην οὐδενὶ συγκατασκευάζειν δυναστείαν, πρὸς ἣν οὐδὲ περὶ τῶν ὁμολογουμένων ἐξέσται δικαίων ἀμφισβητεῖν.
<milestone n="5" unit="section" />
οὐ μὴν ἀλλὰ καὶ Ῥωμαῖοι τηροῦντες τὰ κατὰ τὰς συνθήκας δίκαια προθυμίας οὐδὲν ἀπέλειπον.
<milestone n="6" unit="section" />
ἐν ἀρχαῖς μὲν γὰρ ἐγένετό τις ἀμφισβήτησις ἐξ ἀμφοῖν διά τινας τοιαύτας αἰτίας.
<milestone n="7" unit="section" />
τῶν Καρχηδονίων τοὺς πλέοντας ἐξ
Ἰταλίας εἰς Λιβύην καὶ χορηγοῦντας τοῖς πολεμίοις
καταγόντων ὡς αὑτούς, καὶ σχεδὸν ἁθροισθέντων
τούτων εἰς τὴν φυλακὴν εἰς τοὺς πεντακοσίους,
ἠγανάκτησαν οἱ Ῥωμαῖοι.
<milestone n="8" unit="section" />
μετὰ δὲ ταῦτα διαπρεσβευσάμενοι καὶ κομισάμενοι διὰ λόγου πάντας ἐπὶ
τοσοῦτον εὐδόκησαν ὥστε παραχρῆμα τοῖς Καρχηδονίοις ἀντιδωρήσασθαι τοὺς ὑπολειπομένους παρ᾽
αὐτοῖς αἰχμαλώτους ἐκ τοῦ περὶ Σικελίαν πολέμου.
<milestone n="9" unit="section" />
ἀπὸ δὲ τούτου τοῦ καιροῦ πρὸς ἕκαστα τῶν παρακαλουμένων ἑτοίμως καὶ φιλανθρώπως ὑπήκουον.
<milestone n="10" unit="section" />
διὸ καὶ πρὸς μὲν τοὺς Καρχηδονίους ἐπέτρεψαν τοῖς
ἐμπόροις ἐξαγαγεῖν αἰεὶ τὸ κατεπεῖγον, πρὸς δὲ τοὺς
πολεμίους ἐκώλυσαν.
<milestone n="11" unit="section" />
μετὰ δὲ ταῦτα τῶν μὲν ἐν τῇ
Σαρδόνι μισθοφόρων, καθ᾽ ὃν καιρὸν ἀπὸ τῶν Καρχηδονίων ἀπέστησαν, ἐπισπωμένων αὐτοὺς ἐπὶ τὴν
νῆσον οὐχ ὑπήκουσαν: τῶν δ᾽ Ἰτυκαίων ἐγχειριζόντων σφᾶς, οὐ προσεδέξαντο, τηροῦντες τὰ κατὰ
τὰς συνθήκας δίκαια.
<milestone n="12" unit="section" /></p>
<p>Καρχηδόνιοι μὲν οὖν τῆς παρὰ τῶν προειρημένων φίλων τυγχάνοντες ἐπικουρίας ὑπέμενον τὴν</p></div2>
<div2 type="chapter" n="84" org="uniform" sample="complete">
<milestone n="1" unit="section" />
<p>πολιορκίαν. τοῖς δὲ περὶ τὸν Μάθω καὶ Σπένδιον
οὐχ ἧττον πολιορκεῖσθαι συνέβαινεν ἢ πολιορκεῖν.
<milestone n="2" unit="section" />
εἰς τοιαύτην γὰρ αὐτοὺς οἱ περὶ τὸν Ἀμίλκαν ἔνδειαν καθίστασαν τῶν ἐπιτηδείων ὥστ᾽ ἀναγκασθῆναι τέλος αὐτοὺς διαλῦσαι τὴν πολιορκίαν.
<milestone n="3" unit="section" />
μετὰ
δέ τινα χρόνον ἁθροίσαντες τῶν τε μισθοφόρων
τοὺς ἀρίστους καὶ Λιβύων, τοὺς ἅπαντας εἰς πεντακισμυρίους, μεθ᾽ ὧν ἦν καὶ Ζάρζας ὁ Λίβυς ἔχων
τοὺς ὑφ᾽ αὑτὸν ταττομένους, ὥρμησαν αὖθις ἀντιπαράγειν ἐν τοῖς ὑπαίθροις καὶ τηρεῖν τοὺς περὶ
τὸν Ἀμίλκαν.
<milestone n="4" unit="section" />
τῶν μὲν οὖν πεδινῶν τόπων ἀπείχοντο, καταπεπληγμένοι τὰ θηρία καὶ τοὺς περὶ
τὸν Ναραύαν ἱππεῖς, τοὺς δ᾽ ὀρεινοὺς καὶ στενοὺς
ἐπειρῶντο προκαταλαμβάνειν.
<milestone n="5" unit="section" />
ἐν οἷς καιροῖς συνέβη
ταῖς μὲν ἐπιβολαῖς καὶ τόλμαις μηδὲν αὐτοὺς λείπεσθαι τῶν ὑπεναντίων, διὰ δὲ τὴν ἀπειρίαν πολλάκις ἐλαττοῦσθαι.
<milestone n="6" unit="section" />
τότε γὰρ ἦν, ὡς ἔοικε, συνιδεῖν ἐπ᾽ αὐτῆς τῆς ἀληθείας πηλίκην ἔχει διαφορὰν
ἐμπειρία μεθοδικὴ καὶ στρατηγικὴ δύναμις ἀπειρίας
καὶ τριβῆς ἀλόγου καὶ στρατιωτικῆς.
<milestone n="7" unit="section" />
πολλοὺς μὲν
γὰρ αὐτῶν ἐν ταῖς κατὰ μέρος χρείαις ἀποτεμνόμενος
καὶ συγκλείων ὥσπερ ἀγαθὸς πεττευτὴς ἀμαχεὶ διέφθειρε,
<milestone n="8" unit="section" />
πολλοὺς δ᾽ ἐν τοῖς ὁλοσχερέσι κινδύνοις
τοὺς μὲν εἰς ἐνέδρας ἀνυπονοήτους ἐπαγόμενος
ἀνῄρει, τοῖς δ᾽ ἀνελπίστως καὶ παραδόξως ποτὲ μὲν
μεθ᾽ ἡμέραν ποτὲ δὲ νύκτωρ ἐπιφαινόμενος ἐξέπληττεν: ὧν ὅσους λάβοι ζωγρίᾳ, πάντας παρέβαλλε
τοῖς θηρίοις.
<milestone n="9" unit="section" />
τέλος δ᾽ ἐπιστρατοπεδεύσας αὐτοῖς
ἀνυπονοήτως ἐν τόποις ἀφυέσι μὲν πρὸς τὴν ἐκείνων χρείαν εὐφυέσι δὲ πρὸς τὴν ἑαυτοῦ δύναμιν
εἰς τοῦτ᾽ ἤγαγε περιστάσεως ὥστε μήτε διακινδυνεύειν τολμῶντας μήτ᾽ ἀποδρᾶναι δυναμένους διὰ
τὸ τάφρῳ καὶ χάρακι περιειλῆφθαι πανταχόθεν τέλος ὑπὸ τῆς λιμοῦ συναγομένους ἐσθίειν ἀλλήλων
ἀναγκασθῆναι,
<milestone n="10" unit="section" />
τοῦ δαιμονίου τὴν οἰκείαν ἀμοιβὴν
αὐτοῖς ἐπιφέροντος τῇ πρὸς τοὺς πέλας ἀσεβείᾳ καὶ
παρανομίᾳ.
<milestone n="11" unit="section" />
πρὸς μὲν γὰρ τὸν κίνδυνον οὐκ ἐτόλμων ἐξιέναι, προδήλου τῆς ἥττης καὶ τῆς τιμωρίας
τοῖς ἁλισκομένοις ὑπαρχούσης, περὶ δὲ διαλύσεως
οὐδ᾽ ὑπενόουν ποιεῖσθαι μνήμην, συνειδότες σφίσι
τὰ πεπραγμένα.
<milestone n="12" unit="section" />
προσανέχοντες δ᾽ ἀεὶ ταῖς ἐκ τοῦ
Τύνητος βοηθείαις διὰ τὰς τῶν ἡγουμένων ἐπαγγελίας πᾶν ὑπέμενον ποιεῖν κατὰ σφῶν αὐτῶν.</p></div2>
<div2 type="chapter" n="85" org="uniform" sample="complete">
<milestone n="1" unit="section" />
<p>ἐπεὶ δὲ κατεχρήσαντο μὲν ἀσεβῶς τοὺς αἰχμαλώτους,
τροφῇ ταύτῃ χρώμενοι, κατεχρήσαντο δὲ τὰ δουλικὰ τῶν σωμάτων, ἐβοήθει δ᾽ ἐκ τοῦ Τύνητος οὐδείς,
<milestone n="2" unit="section" />
τότε προδήλου τῆς αἰκίας διὰ τὴν περικάκησιν ἐκ τῶν πολλῶν τοῖς ἡγεμόσιν ὑπαρχούσης, ἔκριναν οἱ περὶ τὸν Αὐτάριτον καὶ Ζάρζαν καὶ Σπένδιον ἐγχειρίζειν ἑαυτοὺς τοῖς πολεμίοις καὶ διαλαλεῖν περὶ διαλύσεως Ἀμίλκᾳ.
<milestone n="3" unit="section" />
πέμψαντες οὖν
κήρυκα καὶ λαβόντες συγχώρημα περὶ πρεσβείας
ἧκον, ὄντες δέκα, πρὸς τοὺς Καρχηδονίους.
<milestone n="4" unit="section" />
πρὸς
οὓς Ἀμίλκας ὁμολογίας ἐποιήσατο τοιαύτας: ἐξεῖναι Καρχηδονίοις ἐκλέξασθαι τῶν πολεμίων οὓς
ἂν αὐτοὶ βούλωνται δέκα: τοὺς δὲ λοιποὺς ἀφιέναι μετὰ χιτῶνος.
<milestone n="5" unit="section" />
γενομένων δὲ τούτων εὐθέως
Ἀμίλκας ἔφη τοὺς παρόντας ἐκλέγεσθαι κατὰ τὰς
ὁμολογίας. τῶν μὲν οὖν περὶ τὸν Αὐτάριτον καὶ
Σπένδιον καὶ τῶν ἄλλων τῶν ἐπιφανεστάτων ἡγεμόνων τοῦτον τὸν τρόπον ἐκυρίευσαν οἱ Καρχηδόνιοι.
<milestone n="6" unit="section" />
τῶν δὲ Λιβύων, ἐπεὶ τὴν σύλληψιν ᾔσθοντο
τῶν ἡγεμόνων, νομισάντων αὑτοὺς παρεσπονδῆσθαι
διὰ τὸ τὰς συνθήκας ἀγνοεῖν, καὶ διὰ ταύτην τὴν
αἰτίαν ὁρμησάντων ἐπὶ τὰ ὅπλα,
<milestone n="7" unit="section" />
περιστήσας αὐτοῖς
Ἀμίλκας τά τε θηρία καὶ τὴν λοιπὴν δύναμιν ἅπαντας διέφθειρε, πλείους ὄντας τῶν τετρακισμυρίων,
περὶ τὸν τόπον τὸν Πρίονα καλούμενον: ὃν συμβαίνει διὰ τὴν ὁμοιότητα τοῦ σχήματος πρὸς τὸ νῦν
εἰρημένον ὄργανον ταύτης τετευχέναι τῆς προσηγορίας.</p></div2>
<div2 type="chapter" n="86" org="uniform" sample="complete">
<milestone n="1" unit="section" />
<p>πράξας δὲ τὰ προδεδηλωμένα τοῖς μὲν Καρχηδονίοις αὖθις ἐλπίδα παρέστησε μεγάλην πρὸς τὸ
βέλτιον, καίπερ ἀπεγνωκόσιν ἤδη τὴν σωτηρίαν:
αὐτὸς δὲ μετὰ Ναραύα καὶ μετ᾽ Ἀννίβου τὴν χώραν ἐπῄει καὶ τὰς πόλεις.
<milestone n="2" unit="section" />
προσχωρούντων δὲ καὶ
μετατιθεμένων πρὸς αὐτοὺς τῶν Λιβύων διὰ τὸ
γεγονὸς εὐτύχημα, ποιησάμενοι τὰς πλείστας πόλεις
ὑφ᾽ ἑαυτοὺς ἧκον ἐπὶ τὸν Τύνητα καὶ πολιορκεῖν
ἐνεχείρησαν τοὺς περὶ τὸν Μάθω.
<milestone n="3" unit="section" />
κατὰ μὲν οὖν
τὴν ἀπὸ Καρχηδόνος πλευρὰν προσεστρατοπέδευσεν
Ἀννίβας, κατὰ δὲ τὴν ἀπέναντι ταύτης Ἀμίλκας.
<milestone n="4" unit="section" />
μετὰ δὲ ταῦτα προσαγαγόντες πρὸς τὰ τείχη τοὺς
περὶ τὸν Σπένδιον αἰχμαλώτους ἐσταύρωσαν ἐπιφανῶς.
<milestone n="5" unit="section" />
οἱ δὲ περὶ τὸν Μάθω κατανοήσαντες τὸν
Ἀννίβαν ῥᾳθύμως καὶ κατατεθαρρηκότως ἀναστρεφόμενον, ἐπιθέμενοι τῷ χάρακι πολλοὺς μὲν τῶν
Καρχηδονίων ἀπέκτειναν, πάντας δ᾽ ἐξέβαλον ἐκ
τῆς στρατοπεδείας, ἐκυρίευσαν δὲ καὶ τῆς ἀποσκευῆς
ἁπάσης, ἔλαβον δὲ καὶ τὸν στρατηγὸν Ἀννίβαν ζωγρίᾳ.
<milestone n="6" unit="section" />
τοῦτον μὲν οὖν παραχρῆμα πρὸς τὸν τοῦ
Σπενδίου σταυρὸν ἀγαγόντες καὶ τιμωρησάμενοι
πικρῶς ἐκεῖνον μὲν καθεῖλον, τοῦτον δ᾽ ἀνέθεσαν
ζῶντα καὶ περικατέσφαξαν τριάκοντα τῶν Καρχηδονίων τοὺς ἐπιφανεστάτους περὶ τὸ τοῦ Σπενδίου
σῶμα,
<milestone n="7" unit="section" />
τῆς τύχης ὥσπερ ἐπίτηδες ἐκ παραθέσεως
ἀμφοτέροις ἐναλλὰξ διδούσης ἀφορμὰς εἰς ὑπερβολὴν τῆς κατ᾽ ἀλλήλων τιμωρίας.
<milestone n="8" unit="section" />
ὁ δὲ Βάρκας ὀψὲ
μὲν συνῆκε τὴν ἐπίθεσιν τῶν ἐκ τῆς πόλεως διὰ
τὴν ἀπόστασιν τῶν στρατοπέδων: οὐδὲ μὴν συνεὶς
οὐδ᾽ οὕτως κατετάχει πρὸς τὴν βοήθειαν διὰ τὰς
μεταξὺ δυσχωρίας.
<milestone n="9" unit="section" />
διόπερ ἀναζεύξας ἀπὸ τοῦ Τύνητος καὶ παρελθὼν ἐπὶ τὸν Μακάραν ποταμὸν
κατεστρατοπέδευσε πρὸς τῷ στόματι τοῦ ποταμοῦ
καὶ τῇ θαλάττῃ.</p></div2>
<div2 type="chapter" n="87" org="uniform" sample="complete">
<milestone n="1" unit="section" />
<p>οἱ δὲ Καρχηδόνιοι παραδόξου τῆς περιπετείας
αὐτοῖς φανείσης δυσθύμως καὶ δυσελπίστως εἶχον
πάλιν: ἄρτι γὰρ ἀναθαρροῦντες ταῖς ψυχαῖς παρὰ
πόδας ἔπιπτον αὖθις ταῖς ἐλπίσιν.
<milestone n="2" unit="section" />
οὐ μὴν ἀφίσταντο τοῦ ποιεῖν τὰ πρὸς τὴν σωτηρίαν.
<milestone n="3" unit="section" />
διὸ καὶ
τριάκοντα μὲν τῆς γερουσίας προχειρισάμενοι καὶ
μετὰ τούτων τὸν πρότερον μὲν ἀπελθόντα στρατηγὸν Ἄννωνα, τότε δ᾽ ἐπαναγαγόντα, σὺν δὲ τούτοις τοὺς ὑπολοίπους τῶν ἐν ταῖς ἡλικίαις καθοπλίσαντες, οἷον ἐσχάτην τρέχοντες ταύτην, ἐξαπέστελλον πρὸς τὸν Βάρκαν,
<milestone n="4" unit="section" />
ἐντειλάμενοι πολλὰ τοῖς
τῆς γερουσίας κατὰ πάντα τρόπον διαλῦσαι τοὺς
στρατηγοὺς ἐκ τῆς προγεγενημένης διαφορᾶς καὶ
συμφρονεῖν σφᾶς ἀναγκάσαι, βλέψαντας εἰς τὰ παρόντα τῶν πραγμάτων.
<milestone n="5" unit="section" />
ὧν πολλοὺς καὶ ποικίλους
διαθεμένων λόγους, ἐπειδὴ συνήγαγον ὁμόσε τοὺς
στρατηγούς, ἠναγκάσθησαν συγχωρεῖν καὶ πείθεσθαι τοῖς λεγομένοις οἱ περὶ τὸν Ἄννωνα καὶ τὸν
Βάρκαν,
<milestone n="6" unit="section" />
καὶ τὸ λοιπὸν ἤδη συμφρονήσαντες μιᾷ
γνώμῃ πάντα κατὰ νοῦν ἔπραττον τοῖς Καρχηδονίοις,
<milestone n="7" unit="section" />
ὥστε τοὺς περὶ τὸν Μάθω δυσχρηστουμένους
ἐν τοῖς κατὰ μέρος κινδύνοις — πολλοὺς γὰρ ἐποιήσαντο περί τε τὴν Λέπτιν προσαγορευομένην καί
τινας τῶν ἄλλων πόλεων — τέλος ἐπὶ τὸ διὰ μάχης
κρίνειν ὁρμῆσαι τὰ πράγματα, προθύμως ἐχόντων
πρὸς τοῦτο τὸ μέρος καὶ τῶν Καρχηδονίων.
<milestone n="8" unit="section" />
διόπερ
ἀμφότεροι τοῦτο προθέμενοι παρεκάλουν μὲν πάντας τοὺς συμμάχους πρὸς τὸν κίνδυνον, συνῆγον
δὲ τὰς φρουρὰς ἐκ τῶν πόλεων, ὡς ἂν μέλλοντες
ἐκκυβεύειν ὑπὲρ τῶν ὅλων.
<milestone n="9" unit="section" />
ἐπειδὴ δ᾽ ἑκατέροις ἦν
τὰ πρὸς τὴν ἐπιβολὴν ἕτοιμα, παραταξάμενοι συνέβαλλον ἀλλήλοις ἐξ ὁμολόγου.
<milestone n="10" unit="section" />
γενομένου δὲ τοῦ
νικήματος κατὰ τοὺς Καρχηδονίους, οἱ μὲν πλεῖστοι
τῶν Λιβύων ἐν αὐτῷ τῷ κινδύνῳ διεφθάρησαν, οἱ
δὲ πρός τινα πόλιν συμφυγόντες μετ᾽ οὐ πολὺ παρέδοσαν ἑαυτούς, ὁ δὲ Μάθως ὑποχείριος ἐγένετο
τοῖς ἐχθροῖς ζωγρίᾳ.</p></div2>
<div2 type="chapter" n="88" org="uniform" sample="complete">
<milestone n="1" unit="section" />
<p>τὰ μὲν οὖν ἄλλα μέρη τῆς Λιβύης μετὰ τὴν
μάχην εὐθέως ὑπήκουσε τοῖς Καρχηδονίοις:
<milestone n="2" unit="section" />
ἡ δὲ
τῶν Ἱππακριτῶν καὶ τῶν Ἰτυκαίων πόλις ἔμενον,
οὐδεμίαν ἀφορμὴν ἔχουσαι πρὸς διάλυσιν διὰ τὸ
μὴ καταλείπεσθαι σφίσι τόπον ἐλέους μηδὲ συγγνώμης κατὰ τὰς πρώτας ἐπιβολάς.
<milestone n="3" unit="section" />
οὕτως καὶ κατὰ
ταύτας τὰς ἁμαρτίας μεγάλην ἔχει διαφορὰν ἡ μετριότης καὶ τὸ μηδὲν ἀνήκεστον ἐπιτηδεύειν ἑκουσίως.
<milestone n="4" unit="section" />
οὐ μὴν ἀλλὰ παραστρατοπεδεύσαντες ᾗ μὲν
Ἄννων ᾗ δὲ Βάρκας ταχέως ἠνάγκασαν αὐτοὺς
ὁμολογίας ποιήσασθαι καὶ διαλύσεις εὐδοκουμένας
Καρχηδονίοις.
<milestone n="5" unit="section" /></p>
<p>ὁ μὲν οὖν Λιβυκὸς πόλεμος εἰς τοιαύτην ἀγαγὼν περίστασιν Καρχηδονίους τοιοῦτον ἔσχε τὸ
τέλος ὥστε μὴ μόνον κυριεῦσαι πάλιν τῆς Λιβύης
τοὺς Καρχηδονίους, ἀλλὰ καὶ τοὺς αἰτίους τῆς ἀποστάσεως τιμωρήσασθαι καταξίως:
<milestone n="6" unit="section" />
τὸ γὰρ πέρας, ἀγαγόντες οἱ νέοι τὸν θρίαμβον διὰ τῆς πόλεως πᾶσαν
αἰκίαν ἐναπεδείξαντο τοῖς περὶ τὸν Μάθω.
<milestone n="7" unit="section" />
τρία
μὲν οὖν ἔτη καὶ τέτταράς που μῆνας ἐπολέμησαν
οἱ μισθοφόροι πρὸς τοὺς Καρχηδονίους πόλεμον,
ὧν ἡμεῖς ἴσμεν ἀκοῇ μαθόντες, πολύ τι τοὺς ἄλλους
ὠμότητι καὶ παρανομίᾳ διενηνοχότα.
<milestone n="8" unit="section" />
Ῥωμαῖοι δὲ
κατὰ τὸν καιρὸν τοῦτον ὑπὸ τῶν ἐκ τῆς Σαρδόνος
αὐτομολησάντων μισθοφόρων πρὸς σφᾶς ἐκκληθέντες ἐπεβάλοντο πλεῖν ἐπὶ τὴν προειρημένην νῆσον.
τῶν δὲ Καρχηδονίων ἀγανακτούντων,
<milestone n="9" unit="section" />
ὡς αὐτοῖς
καθηκούσης μᾶλλον τῆς τῶν Σαρδῴων δυναστείας,
καὶ παρασκευαζομένων μεταπορεύεσθαι τοὺς ἀποστήσαντας αὐτῶν τὴν νῆσον,
<milestone n="10" unit="section" />
λαβόμενοι τῆς ἀφορμῆς ταύτης οἱ Ῥωμαῖοι πόλεμον ἐψηφίσαντο πρὸς
τοὺς Καρχηδονίους, φάσκοντες αὐτοὺς οὐκ ἐπὶ
Σαρδονίους, ἀλλ᾽ ἐπὶ σφᾶς ποιεῖσθαι τὴν παρασκευήν.
<milestone n="11" unit="section" />
οἱ δὲ παραδόξως διαπεφευγότες τὸν προειρημένον πόλεμον, κατὰ πάντα τρόπον ἀφυῶς διακείμενοι κατὰ τὸ παρὸν πρὸς τὸ πάλιν ἀναλαμβάνειν τὴν πρὸς Ῥωμαίους ἀπέχθειαν,
<milestone n="12" unit="section" />
εἴξαντες τοῖς
καιροῖς οὐ μόνον ἀπέστησαν τῆς Σαρδόνος, ἀλλὰ
καὶ χίλια τάλαντα καὶ διακόσια προσέθηκαν τοῖς
Ῥωμαίοις ἐφ᾽ ᾧ μὴ κατὰ τὸ παρὸν ἀναδέξασθαι
τὸν πόλεμον. ταῦτα μὲν οὕτως ἐπράχθη.</p></div2></div1></body></text></TEI.2>