<?xml version="1.0" encoding="utf-8"?>
<TEI.2><text lang="greek"><body><div1 type="book" n="21" org="uniform" sample="complete">
<div2 type="chapter" n="1" org="uniform" sample="complete">
<head lang="la">A. Olymp. 147, 2.  I. Res Italiae</head>
<milestone n="1" unit="section" />
<p>ὅτι κατὰ τὸν καιρὸν τοῦτον συνέβη
καὶ τὴν ἐκ τῆς Ῥώμης πρεσβείαν, ἣν ἀπέστειλαν οἱ
Λακεδαιμόνιοι, παραγενέσθαι διεψευσμένην τῶν ἐλπίδων.
<milestone n="2" unit="section" />
ἐπρέσβευον μὲν γὰρ περὶ τῶν ὁμήρων
καὶ τῶν κωμῶν:
<milestone n="3" unit="section" />
ἡ δὲ σύγκλητος περὶ μὲν τῶν κωμῶν
ἔφησεν ἐντολὰς δώσειν τοῖς παρ᾽ αὐτῶν ἀποστελλομένοις πρέσβεσιν, περὶ δὲ τῶν ὁμήρων ἔτι βουλεύσασθαι θέλειν.
<milestone n="4" unit="section" />
περὶ δὲ τῶν φυγάδων τῶν ἀρχαίων
θαυμάζειν ἔφησαν, πῶς οὐ κατάγουσιν αὐτοὺς εἰς τὴν
οἰκείαν, ἠλευθερωμένης τῆς Σπάρτης.  — </p></div2>
<div2 type="chapter" n="2" org="uniform" sample="complete">
<milestone n="1" unit="section" />
<p>ὅτι τοῖς Ῥωμαίοις τῆς κατὰ τὴν ναυμαχίαν νίκης
ἄρτι προσηγγελμένης, πρῶτον μὲν τῷ δήμῳ παρήγγειλαν
ἐλινύας ἄγειν ἡμέρας ἐννέα — 
<milestone n="2" unit="section" />
τοῦτο δ᾽ ἔστιν σχολάζειν
πανδημεὶ καὶ θύειν τοῖς θεοῖς χαριστήρια τῶν εὐτυχημάτων — 
<milestone n="3" unit="section" />
μετὰ δὲ ταῦτα τοὺς παρὰ τῶν Αἰτωλῶν πρέσβεις
καὶ τοὺς παρὰ τοῦ Μανίου προσῆγον τῇ συγκλήτῳ.
γενομένων δὲ πλειόνων παρ᾽ ἀμφοῖν λόγων,
<milestone n="4" unit="section" />
ἔδοξε
τῷ συνεδρίῳ δύο προτείνειν γνώμας τοῖς Αἰτωλοῖς, ἢ
διδόναι τὴν ἐπιτροπὴν περὶ πάντων τῶν καθ᾽ αὑτοὺς
ἢ χίλια τάλαντα παραχρῆμα δοῦναι καὶ τὸν αὐτὸν
ἐχθρὸν καὶ φίλον νομίζειν Ῥωμαίοις.
<milestone n="5" unit="section" />
τῶν δ᾽ Αἰτωλῶν
ἀξιούντων διασαφῆσαι ῥητῶς ἐπὶ τίσι δεῖ διδόναι τὴν
ἐπιτροπήν, οὐ προσδέχεται τὴν διαστολὴν ἡ σύγκλητος.
διὸ καὶ τούτοις γέγονε κατάμονος ὁ πόλεμος.
<milestone n="6" unit="section" />
 — </p></div2>
<div2 type="chapter" n="3" org="uniform" sample="complete">
<milestone n="1" unit="section" />
<p>ὅτι κατὰ τοὺς αὐτοὺς καιροὺς ἡ σύγκλητος
ἐχρημάτισε τοῖς παρὰ Φιλίππου πρεσβευταῖς:
<milestone n="2" unit="section" />
ἧκον
γὰρ παρ᾽ αὐτοῦ πρέσβεις ἀπολογιζόμενοι τὴν εὔνοιαν
καὶ προθυμίαν, ἣν παρέσχηται Ῥωμαίοις ὁ βασιλεὺς
ἐν τῷ πρὸς Ἀντίοχον πολέμῳ.
<milestone n="3" unit="section" />
ὧν διακούσασα τὸν
μὲν υἱὸν Δημήτριον ἀπέλυσε τῆς ὁμηρείας παραχρῆμα:
ὁμοίως δὲ καὶ τῶν φόρων ἐπηγγείλατο παραλύσειν,
διαφυλάξαντος αὐτοῦ τὴν πίστιν ἐν τοῖς ἐνεστῶσι
καιροῖς.
<milestone n="4" unit="section" />
παραπλησίως δὲ καὶ τοὺς τῶν Λακεδαιμονίων
ὁμήρους ἀφῆκε πλὴν Ἀρμένα τοῦ Νάβιδος υἱοῦ: τοῦτον
δὲ μετὰ ταῦτα συνέβη νόσῳ μεταλλάξαι τὸν βίον.</p></div2>
<div2 type="chapter" n="3b" org="uniform" sample="complete">
<head lang="la">II. Res Graeciae</head>
<milestone n="1" unit="section" />
<p>ὅτι καὶ κατὰ τὴν Ἑλλάδα, πρεσβείας
παραγενομένης εἰς Ἀχαΐαν παρ᾽ Εὐμένους τοῦ
βασιλέως ὑπὲρ συμμαχίας,
<milestone n="2" unit="section" />
ἁθροισθέντες εἰς ἐκκλησίαν
οἱ πολλοὶ τῶν Ἀχαιῶν τήν τε συμμαχίαν ἐπεκύρωσαν
καὶ νεανίσκους ἐξαπέστειλαν, πεζοὺς μὲν χιλίους ἱππεῖς
δ᾽ ἑκατόν, ὧν ἡγεῖτο Διοφάνης ὁ Μεγαλοπολίτης.  — </p></div2>
<div2 type="chapter" n="4" org="uniform" sample="complete">
<milestone n="1" unit="section" />
<p>ὅτι πολιορκουμένων τῶν Ἀμφισσέων ὑπὸ
Μανίου τοῦ Ῥωμαίων στρατηγοῦ, κατὰ τὸν
καιρὸν τοῦτον ὁ τῶν Ἀθηναίων δῆμος, πυνθανόμενος
τήν τε τῶν Ἀμφισσέων ταλαιπωρίαν καὶ τὴν τοῦ
Ποπλίου παρουσίαν, ἐξαπέστειλε πρεσβευτὰς τοὺς περὶ
τὸν Ἐχέδημον,
<milestone n="2" unit="section" />
ἐντειλάμενος ἅμα μὲν ἀσπάσασθαι τοὺς
περὶ τὸν Λεύκιον καὶ Πόπλιον, ἅμα δὲ καταπειράζειν
τῆς πρὸς Αἰτωλοὺς διαλύσεως.
<milestone n="3" unit="section" />
ὧν παραγενομένων
ἀσμένως ἀποδεξάμενος ὁ Πόπλιος ἐφιλανθρώπει τοὺς
ἄνδρας, θεωρῶν ὅτι παρέξονται χρείαν αὐτῷ πρὸς τὰς
προκειμένας ἐπιβολάς.
<milestone n="4" unit="section" />
ὁ γὰρ προειρημένος ἀνὴρ
ἐβούλετο θέσθαι μὲν καλῶς τὰ κατὰ τοὺς Αἰτωλούς:
εἰ δὲ μὴ συνυπακούοιεν, πάντως διειλήφει παραλιπὼν
ταῦτα διαβαίνειν εἰς τὴν Ἀσίαν,
<milestone n="5" unit="section" />
σαφῶς γινώσκων
διότι τὸ τέλος ἐστὶ τοῦ πολέμου καὶ τῆς ὅλης ἐπιβολῆς
οὐκ ἐν τῷ χειρώσασθαι τὸ τῶν Αἰτωλῶν ἔθνος, ἀλλ᾽
ἐν τῷ νικήσαντας τὸν Ἀντίοχον κρατῆσαι τῆς Ἀσίας.
<milestone n="6" unit="section" />
διόπερ ἅμα τῷ μνησθῆναι τοὺς Ἀθηναίους ὑπὲρ τῆς
διαλύσεως, ἑτοίμως προσδεξάμενος τοὺς λόγους ἐκέλευσε
παραπλησίως πειράζειν αὐτοὺς καὶ τῶν Αἰτωλῶν.
<milestone n="7" unit="section" />
οἱ
δὲ περὶ τὸν Ἐχέδημον, προδιαπεμψάμενοι καὶ μετὰ
ταῦτα πορευθέντες εἰς τὴν Ὑπάταν αὐτοί, διελέγοντο
περὶ τῆς διαλύσεως τοῖς ἄρχουσι τῶν Αἰτωλῶν.
<milestone n="8" unit="section" />
ἑτοίμως
δὲ κἀκείνων συνυπακουόντων κατεστάθησαν οἱ συμμίξοντες τοῖς Ῥωμαίοις:
<milestone n="9" unit="section" />
οἳ καὶ παραγενόμενοι πρὸς τοὺς
περὶ τὸν Πόπλιον, καταλαβόντες αὐτοὺς στρατοπεδεύοντας ἐν ἑξήκοντα σταδίοις ἀπὸ τῆς Ἀμφίσσης, πολλοὺς
διετίθεντο λόγους, ἀναμιμνήσκοντες τῶν γεγονότων
σφίσι φιλανθρώπων πρὸς Ῥωμαίους.
<milestone n="10" unit="section" />
ἔτι δὲ πρᾳότερον
καὶ φιλανθρωπότερον ὁμιλήσαντος τοῦ Ποπλίου
καὶ προφερομένου τάς τε κατὰ τὴν Ἰβηρίαν καὶ τὴν
Λιβύην πράξεις καὶ διασαφοῦντος τίνα τρόπον
κέχρηται τοῖς κατ᾽ ἐκείνους τοὺς τόπους αὐτῷ πιστεύσασιν καὶ τέλος οἰομένου δεῖν ἐγχειρίζειν σφᾶς αὑτῷ
καὶ πιστεύειν,
<milestone n="11" unit="section" />
τὰς μὲν ἀρχὰς ἅπαντες οἱ παρόντες
εὐέλπιδες ἐγενήθησαν, ὡς αὐτίκα μάλα τελεσιουργηθησομένης τῆς διαλύσεως:
<milestone n="12" unit="section" />
ἐπεὶ δέ, πυθομένων τῶν
Αἰτωλῶν ἐπὶ τίσι δεῖ ποιεῖσθαι τὴν εἰρήνην, ὁ Λεύκιος διεσάφησεν διότι δυεῖν προκειμένων αὐτοῖς αἵρεσις
ὑπάρχει — 
<milestone n="13" unit="section" />
δεῖν γὰρ ἢ τὴν ἐπιτροπὴν διδόναι περὶ πάντων τῶν καθ᾽ αὑτοὺς ἢ χίλια τάλαντα παραχρῆμα καὶ
τὸν αὐτὸν ἐχθρὸν αἱρεῖσθαι καὶ φίλον Ῥωμαίοις — 
<milestone n="14" unit="section" />
ἐδυσχρήστησαν μὲν οἱ παρόντες τῶν Αἰτωλῶν ὡς ἔνι
μάλιστα διὰ τὸ μὴ γίνεσθαι τὴν ἀπόφασιν ἀκόλουθον
τῇ προγενομένῃ λαλιᾷ, πλὴν ἐπανοίσειν ἔφασαν ὑπὲρ
τῶν ἐπιταττομένων τοῖς Αἰτωλοῖς.</p></div2>
<div2 type="chapter" n="5" org="uniform" sample="complete">
<milestone n="1" unit="section" />
<p>οὗτοι μὲν οὖν ἐπανῄεσαν βουλευσόμενοι περὶ τῶν
προειρημένων:
<milestone n="2" unit="section" />
οἱ δὲ περὶ τὸν Ἐχέδημον συμμίξαντες
τοῖς ἀποκλήτοις ἐβουλεύοντο περὶ τῶν προειρημένων.
<milestone n="3" unit="section" />
ἦν δὲ τῶν ἐπιταττομένων τὸ μὲν ἀδύνατον διὰ τὸ
πλῆθος τῶν χρημάτων, τὸ δὲ φοβερὸν διὰ τὸ πρότερον αὐτοὺς ἀπατηθῆναι, καθ᾽ ὃν καιρὸν ἐπινεύσαντες
ὑπὲρ τῆς ἐπιτροπῆς παρὰ μικρὸν εἰς τὴν ἅλυσιν
ἐνέπεσον.
<milestone n="4" unit="section" />
διόπερ ἀπορούμενοι καὶ δυσχρηστούμενοι
περὶ ταῦτα πάλιν ἐξέπεμπον τοὺς αὐτοὺς δεησομένους
ἢ τῶν χρημάτων ἀφελεῖν, ἵνα δύνωνται τελεῖν, ἢ τῆς
ἐπιτροπῆς ἐκτὸς ποιῆσαι τοὺς πολιτικοὺς ἄνδρας καὶ
τὰς γυναῖκας.
<milestone n="5" unit="section" />
οἳ καὶ συμμίξαντες τοῖς περὶ τὸν
Πόπλιον διεσάφουν τὰ δεδογμένα.
<milestone n="6" unit="section" />
τοῦ δὲ Λευκίου
φήσαντος ἐπὶ τούτοις ἔχειν παρὰ τῆς συγκλήτου τὴν
ἐξουσίαν, ἐφ᾽ οἷς ἀρτίως εἶπεν, οὗτοι μὲν αὖθις ἐπανῆλθον,
<milestone n="7" unit="section" />
οἱ δὲ περὶ τὸν Ἐχέδημον ἐπακολουθήσαντες
εἰς τὴν Ὑπάταν συνεβούλευσαν τοῖς Αἰτωλοῖς, ἐπεὶ τὰ
τῆς διαλύσεως ἐμποδίζοιτο κατὰ τὸ παρόν, ἀνοχὰς
αἰτησαμένους καὶ τῶν ἐνεστώτων κακῶν ὑπέρθεσιν
ποιησαμένους πρεσβεύειν πρὸς τὴν σύγκλητον, κἂν
μὲν ἐπιτυγχάνωσι περὶ τῶν ἀξιουμένων:
<milestone n="8" unit="section" />
εἰ δὲ μή,
τοῖς καιροῖς ἐφεδρεύειν.
<milestone n="9" unit="section" />
χείρω μὲν γὰρ ἀδύνατον
γενέσθαι τῶν ὑποκειμένων τὰ περὶ σφᾶς, βελτίω γε
μὴν οὐκ ἀδύνατον διὰ πολλὰς αἰτίας.
<milestone n="10" unit="section" />
φανέντων δὲ
καλῶς λέγειν τῶν περὶ τὸν Ἐχέδημον, ἔδοξε πρεσβεύειν
τοῖς Αἰτωλοῖς ὑπὲρ τῶν ἀνοχῶν.
<milestone n="11" unit="section" />
ἀφικόμενοι δὲ πρὸς
τὸν Λεύκιον ἐδέοντο συγχωρηθῆναι σφίσι κατὰ τὸ
παρὸν ἑξαμήνους ἀνοχάς, ἵνα πρεσβεύσωσι πρὸς τὴν
σύγκλητον.
<milestone n="12" unit="section" />
ὁ δὲ Πόπλιος, πάλαι πρὸς τὰς κατὰ τὴν
Ἀσίαν πράξεις παρωρμημένος, ταχέως ἔπεισε τὸν ἀδελφὸν ὑπακοῦσαι τοῖς ἀξιουμένοις.
<milestone n="13" unit="section" />
γραφεισῶν δὲ τῶν
ὁμολογιῶν, ὁ μὲν Μάνιος, λύσας τὴν πολιορκίαν καὶ
παραδοὺς ἅπαν τὸ στράτευμα καὶ τὰς χορηγίας τοῖς
περὶ τὸν Λεύκιον, εὐθέως ἀπηλλάττετο μετὰ τῶν
χιλιάρχων εἰς τὴν Ῥώμην.</p></div2>
<div2 type="chapter" n="6" org="uniform" sample="complete">
<head lang="la">III. Res Asiae</head>
<milestone n="1" unit="section" />
<p>οἱ δὲ Φωκαιεῖς, τὰ μὲν ὑπὸ τῶν ἀπολειφθέντων
Ῥωμαίων ἐν ταῖς ναυσὶν ἐπισταθμευόμενοι, τὰ δὲ τὰς
ἐπιταγὰς δυσχερῶς φέροντες, ἐστασίαζον.  — 
<milestone n="2" unit="section" /></p>
<p>ὅτι κατὰ τοὺς αὐτοὺς χρόνους οἱ τῶν Φωκαιέων
ἄρχοντες, δεδιότες τάς τε τῶν πολλῶν ὁρμὰς διὰ τὴν
σιτοδείαν καὶ τὴν τῶν Ἀντιοχιστῶν φιλοτιμίαν, ἐξέπεμψαν πρεσβευτὰς πρὸς Σέλευκον, ὄντα πρὸς τοῖς
ὅροις τῆς χώρας αὐτῶν,
<milestone n="3" unit="section" />
ἀξιοῦντες μὴ πελάζειν τῆς
πόλεως, ὅτι πρόκειται σφίσι τὴν ἡσυχίαν ἄγειν καὶ
καραδοκεῖν τὴν τῶν ὅλων κρίσιν, μετὰ δὲ ταῦτα πειθαρχεῖν τοῖς εἰρημένοις.
<milestone n="4" unit="section" />
ἦσαν δὲ τῶν πρεσβευτῶν
ἴδιοι μὲν τοῦ Σελεύκου καὶ ταύτης τῆς ὑποθέσεως
Ἀρίσταρχος καὶ Κάσσανδρος καὶ Ῥόδων, ἐναντίοι
δὲ καὶ πρὸς Ῥωμαίους ἀπονενευκότες Ἡγίας καὶ Γελίας.
<milestone n="5" unit="section" />
ὧν συμμιξάντων ὁ Σέλευκος εὐθέως τοὺς μὲν
περὶ τὸν Ἀρίσταρχον ἀνὰ χεῖρας εἶχε, τοὺς δὲ περὶ
τὸν Ἡγίαν παρεώρα.
<milestone n="6" unit="section" />
πυθόμενος δὲ τὴν ὁρμὴν τῶν
πολλῶν καὶ τὴν σπάνιν τοῦ σίτου, παρεὶς τὸν χρηματισμὸν καὶ τὴν ἔντευξιν τῶν παραγεγονότων προῆγε
πρὸς τὴν πόλιν.  — 
<milestone n="7" unit="section" /></p>
<p>ἐξελθόντες μὲν Γάλλοι δύο μετὰ τύπων καὶ προστηθιδίων ἐδέοντο μηδὲν ἀνήκεστον βουλεύεσθαι
περὶ τῆς πόλεως.  — </p></div2>
<div2 type="chapter" n="7" org="uniform" sample="complete">
<milestone n="1" unit="section" />
<p>πυρφόρος, ᾧ ἐχρήσατο Παυσίστρατος ὁ τῶν Ῥοδίων
ναύαρχος.
<milestone n="2" unit="section" />
ἦν δὲ κημός: ἐξ ἑκατέρου δὲ τοῦ μέρους
τῆς πρώρρας ἀγκύλαι δύο παρέκειντο παρὰ τὴν ἐντὸς
ἐπιφάνειαν τῶν τοίχων, εἰς ἃς ἐνηρμόζοντο κοντοὶ
προτείνοντες τοῖς κέρασιν εἰς θάλατταν.
<milestone n="3" unit="section" />
ἐπὶ δὲ τὸ
τούτων ἄκρον ὁ κημὸς ἁλύσει σιδηρᾷ προσήρτητο
πλήρης πυρός,
<milestone n="4" unit="section" />
ὥστε κατὰ τὰς ἐμβολὰς καὶ παραβολὰς
εἰς μὲν τὴν πολεμίαν ναῦν ἐκτινάττεσθαι πῦρ, ἀπὸ
δὲ τῆς οἰκείας πολὺν ἀφεστάναι τόπον διὰ τὴν
ἔγκλισιν.  — 
<milestone n="5" unit="section" /></p>
<p>ὅτι Παμφιλίδας ὁ τῶν Ῥοδίων ναύαρχος ἐδόκει
πρὸς πάντας τοὺς καιροὺς εὐαρμοστότερος εἶναι τοῦ
Παυσιστράτου διὰ τὸ βαθύτερος τῇ φύσει καὶ στασιμώτερος μᾶλλον ἢ τολμηρότερος ὑπάρχειν.
<milestone n="6" unit="section" />
ἀγαθοὶ
γὰρ οἱ πολλοὶ τῶν ἀνθρώπων οὐκ ἐκ τῶν κατὰ
λόγον, ἀλλ᾽ ἐκ τῶν συμβαινόντων ποιεῖσθαι τὰς διαλήψεις.
<milestone n="7" unit="section" />
ἄρτι γὰρ δι᾽ αὐτὸ τοῦτο προκεχειρισμένοι τὸν
Παυσίστρατον, διὰ τὸ πρᾶξιν ἔχειν τινὰ καὶ τόλμαν,
παραχρῆμα μετέπιπτον εἰς τἀναντία ταῖς γνώμαις διὰ
τὴν περιπέτειαν.  — </p></div2>
<div2 type="chapter" n="8" org="uniform" sample="complete">
<milestone n="1" unit="section" />
<p>ὅτι κατὰ τὸν καιρὸν τοῦτον εἰς τὴν Σάμον προσέπεσε γράμματα τοῖς περὶ τὸν Λεύκιον καὶ τὸν Εὐμένη
παρά τε τοῦ Λευκίου τοῦ τὴν ὕπατον ἀρχὴν ἔχοντος
καὶ παρὰ Ποπλίου Σκιπίωνος,
<milestone n="2" unit="section" />
δηλοῦντα τὰς πρὸς τοὺς
Αἰτωλοὺς γεγενημένας συνθήκας ὑπὲρ τῶν ἀνοχῶν
καὶ τὴν ἐπὶ τὸν Ἑλλήσποντον πορείαν τῶν πεζικῶν
στρατοπέδων.
<milestone n="3" unit="section" />
ὁμοίως δὲ καὶ τοῖς περὶ τὸν Ἀντίοχον
καὶ Σέλευκον ταῦτα διεσαφεῖτο παρὰ τῶν Αἰτωλῶν.  — </p></div2>
<div2 type="chapter" n="9" org="uniform" sample="complete">
<milestone n="1" unit="section" />
<p>ὅτι Διοφάνης ὁ Μεγαλοπολίτης μεγάλην
ἕξιν εἶχεν ἐν τοῖς πολεμικοῖς διὰ τὸ πολυχρονίου
γεγονότος τοῦ πρὸς Νάβιν πολέμου τοῖς Μεγαλοπολίταις
ἀστυγείτονος πάντα συνεχῶς τὸν χρόνον ὑπὸ τὸν Φιλοποίμενα τεταγμένος τριβὴν ἐσχηκέναι τῶν κατὰ πόλεμον
ἔργων ἀληθινήν.
<milestone n="2" unit="section" />
χωρίς τε τούτων κατὰ τὴν ἐπιφάνειαν
καὶ κατὰ τὴν σωματικὴν χρείαν ἦν ὁ προειρημένος
ἀνὴρ δυνατὸς καὶ καταπληκτικός.
<milestone n="3" unit="section" />
τὸ δὲ κυριώτατον, πρὸς πόλεμον ὑπῆρχεν ἀνὴρ ἀγαθὸς καὶ τοῖς
ὅπλοις ἐχρῆτο διαφερόντως.  — </p></div2>
<div2 type="chapter" n="10" org="uniform" sample="complete">
<milestone n="1" unit="section" />
<p>ὅτι Ἀντίοχος ὁ βασιλεὺς εἰς τὸν Πέργαμον ἐμβαλών, πυθόμενος δὲ τὴν παρουσίαν Εὐμένους τοῦ
βασιλέως καὶ θεωρῶν οὐ μόνον τὰς ναυτικάς, ἀλλὰ καὶ
τὰς πεζικὰς δυνάμεις ἐπ᾽ αὐτὸν παραγινομένας, ἐβουλεύετο λόγους ποιήσασθαι περὶ διαλύσεως ὁμοῦ πρός
τε Ῥωμαίους καὶ τὸν Εὐμένη καὶ τοὺς Ῥοδίους.
<milestone n="2" unit="section" />
ἐξάρας
οὖν ἅπαντι τῷ στρατεύματι παρῆν πρὸς τὴν Ἐλαίαν
καὶ λαβὼν λόφον τινὰ καταντικρὺ τῆς πόλεως τὸ μὲν
πεζικὸν ἐπὶ τούτου κατέστησε, τοὺς δ᾽ ἱππεῖς παρ᾽
αὐτὴν τὴν πόλιν παρενέβαλε, πλείους ὄντας ἑξακισχιλίων.
<milestone n="3" unit="section" />
αὐτὸς δὲ μεταξὺ τούτων γενόμενος διεπέμπετο
πρὸς τοὺς περὶ τὸν Λεύκιον εἰς τὴν πόλιν ὑπὲρ διαλύσεων.
<milestone n="4" unit="section" />
ὁ δὲ στρατηγὸς ὁ τῶν Ῥωμαίων συναγαγὼν
τούς τε Ῥοδίους καὶ τὸν Εὐμένην ἠξίου λέγειν περὶ
τῶν ἐνεστώτων τὸ φαινόμενον.
<milestone n="5" unit="section" />
οἱ μὲν οὖν περὶ τὸν
Εὔδαμον καὶ Παμφιλίδαν οὐκ ἀλλότριοι τῆς διαλύσεως
ἦσαν: ὁ δὲ βασιλεὺς οὔτ᾽ εὐσχήμονα τὴν διάλυσιν οὔτε
δυνατὴν ἔφησε κατὰ τὸ παρὸν εἶναι.
<milestone n="6" unit="section" />
"εὐσχήμονα
γάρ" ἔφη "πῶς οἷόν τε γίνεσθαι τὴν ἔκβασιν, ἐὰν
τειχήρεις ὄντες ποιώμεθα τὰς διαλύσεις;
<milestone n="7" unit="section" />
" καὶ μὴν οὐδὲ
δυνατὴν ἔφησε κατὰ τὸ παρόν: "πῶς γὰρ ἐνδέχεται,
μὴ προσδεξαμένους ὕπατον, ἄνευ τῆς ἐκείνου γνώμης
βεβαιῶσαι τὰς ὁμολογηθείσας συνθήκας;
<milestone n="8" unit="section" />
χωρίς τε
τούτων, ἐὰν ὅλως γένηταί τι σημεῖον ὁμολογίας πρὸς
Ἀντίοχον, οὔτε τὰς ναυτικὰς δυνάμεις δυνατὸν
ἐπανελθεῖν δήπουθεν εἰς τὴν ἰδίαν οὔτε τὰς
πεζικάς, ἐὰν μὴ πρότερον ὅ τε δῆμος ἥ τε σύγκλητος
ἐπικυρώσῃ τὰ δοχθέντα.
<milestone n="9" unit="section" />
λείπεται δὴ καραδοκοῦντας
τὴν ἐκείνων ἀπόφασιν παραχειμάζειν ἐνθάδε καὶ πράττειν μὲν μηδέν, ἐκδαπανᾶν δὲ τὰς τῶν ἰδίων συμμάχων χορηγίας καὶ παρασκευάς:
<milestone n="10" unit="section" />
ἔπειτ᾽, ἂν μὴ σφίσι
παρῇ τῇ συγκλήτῳ διαλύεσθαι, καινοποιεῖν πάλιν ἀπ᾽
ἀρχῆς τὸν πόλεμον, παρέντας τοὺς ἐνεστῶτας καιρούς,
ἐν οἷς δυνάμεθα θεῶν βουλομένων πέρας ἐπιθεῖναι
τοῖς ὅλοις.
<milestone n="11" unit="section" />
" ὁ μὲν οὖν Εὐμένης ταῦτ᾽ εἶπεν: ὁ δὲ
Λεύκιος ἀποδεξάμενος τὴν συμβουλίαν, ἀπεκρίθη τοῖς
περὶ τὸν Ἀντίοχον ὅτι πρὸ τοῦ τὸν ἀνθύπατον ἐλθεῖν οὐκ
ἐνδέχεται γενέσθαι τὰς διαλύσεις.
<milestone n="12" unit="section" />
ὧν ἀκούσαντες οἱ
περὶ τὸν Ἀντίοχον παραυτίκα μὲν ἐδῄουν τὴν τῶν
Ἐλαϊτῶν χώραν:
<milestone n="13" unit="section" />
ἑξῆς δὲ τούτοις Σέλευκος μὲν ἐπὶ
τούτων ἔμεινε τῶν τόπων, Ἀντίοχος δὲ κατὰ τὸ συνεχὲς
ἐπιπορευόμενος ἐνέβαλεν εἰς τὸ Θήβης καλούμενον
πεδίον,
<milestone n="14" unit="section" />
καὶ παραβεβληκὼς εἰς χώραν εὐδαίμονα καὶ γέμουσαν ἀγαθῶν ἐπλήρου τὴν στρατιὰν παντοδαπῆς λείας.  — </p></div2>
<div2 type="chapter" n="11" org="uniform" sample="complete">
<milestone n="1" unit="section" />
<p>ὅτι Ἀντίοχος ὁ βασιλεὺς παραγενόμενος εἰς τὰς
Σάρδεις ἀπὸ τῆς προρρηθείσης στρατείας διεπέμπετο
συνεχῶς πρὸς Προυσίαν, παρακαλῶν αὐτὸν εἰς τὴν
σφετέραν συμμαχίαν.
<milestone n="2" unit="section" />
ὁ δὲ Προυσίας κατὰ μὲν τοὺς
ἀνώτερον χρόνους οὐκ ἀλλότριος ἦν τοῦ κοινωνεῖν τοῖς
περὶ τὸν Ἀντίοχον: πάνυ γὰρ ἐδεδίει τοὺς Ῥωμαίους,
μὴ ποιῶνται τὴν εἰς Ἀσίαν διάβασιν ἐπὶ καταλύσει
πάντων τῶν δυναστῶν.
<milestone n="3" unit="section" />
παραγενομένης δ᾽ ἐπιστολῆς
αὐτῷ παρά τε Λευκίου καὶ Ποπλίου τῶν ἀδελφῶν,
κομισάμενος ταύτην καὶ διαναγνοὺς ἐπὶ ποσὸν ἔστη
τῇ διανοίᾳ καὶ προείδετο τὸ μέλλον ἐνδεχομένως,
<milestone n="4" unit="section" />
ἅτε
τῶν περὶ τὸν Πόπλιον ἐναργέσι κεχρημένων καὶ πολλοῖς μαρτυρίοις πρὸς πίστιν διὰ τῶν ἐγγράπτων.
<milestone n="5" unit="section" />
οὐ γὰρ μόνον ὑπὲρ τῆς ἰδίας προαιρέσεως ἔφερον
ἀπολογισμούς, ἀλλὰ καὶ περὶ τῆς κοινῆς ἁπάντων
Ῥωμαίων,
<milestone n="6" unit="section" />
δι᾽ ὧν παρεδείκνυον οὐχ οἷον ἀφῃρημένοι
τινὸς τῶν ἐξ ἀρχῆς βασιλέων τὰς δυναστείας, ἀλλὰ
τινὰς μὲν καὶ προσκατεσκευακότες αὐτοὶ δυνάστας,
ἐνίους δ᾽ ηὐξηκότες καὶ πολλαπλασίους αὐτῶν τὰς
ἀρχὰς πεποιηκότες.
<milestone n="7" unit="section" />
ὧν κατὰ μὲν τὴν Ἰβηρίαν Ἀνδοβάλην καὶ Κολίχαντα προεφέροντο, κατὰ δὲ τὴν Λιβύην
Μασαννάσαν, ἐν δὲ τοῖς κατὰ τὴν Ἰλλυρίδα τόποις
Πλευρᾶτον:
<milestone n="8" unit="section" />
οὓς ἅπαντας ἔφασαν ἐξ ἐλαφρῶν καὶ τῶν
τυχόντων δυναστῶν πεποιηκέναι βασιλεῖς ὁμολογουμένως.
<milestone n="9" unit="section" />
ὁμοίως κατὰ τὴν Ἑλλάδα Φίλιππον καὶ Νάβιν,
ὧν Φίλιππον μὲν καταπολεμήσαντες καὶ συγκλείσαντες
εἰς ὅμηρα καὶ φόρους, βραχεῖαν αὐτοῦ νῦν λαβόντες
ἀπόδειξιν εὐνοίας ἀποκαθεστακέναι μὲν αὐτῷ τὸν υἱὸν
καὶ τοὺς ἅμα τούτῳ συνομηρεύοντας νεανίσκους, ἀπολελυκέναι δὲ τῶν φόρων, πολλὰς δὲ τῶν πόλεων ἀποδεδωκέναι τῶν ἁλουσῶν κατὰ πόλεμον:
<milestone n="10" unit="section" />
Νάβιν δὲ
δυνηθέντες ἄρδην ἐπανελέσθαι, τοῦτο μὲν οὐ ποιῆσαι,
φείσασθαι δ᾽ αὐτοῦ, καίπερ ὄντος τυράννου, λαβόντες
πίστεις τὰς εἰθισμένας.
<milestone n="11" unit="section" />
εἰς ἃ βλέποντα παρεκάλουν
τὸν Προυσίαν διὰ τῆς ἐπιστολῆς μὴ δεδιέναι περὶ τῆς
ἀρχῆς, θαρροῦντα δ᾽ αἱρεῖσθαι τὰ Ῥωμαίων: ἔσεσθαι
γὰρ ἀμεταμέλητον αὐτῷ τὴν τοιαύτην προαίρεσιν.
<milestone n="12" unit="section" />
ὧν
ὁ Προυσίας διακούσας ἐπ᾽ ἄλλης ἐγένετο γνώμης. ὡς
δὲ καὶ παρεγενήθησαν πρὸς αὐτὸν πρέσβεις οἱ περὶ
τὸν Γάιον Λίβιον, τελέως ἀπέστη τῶν κατὰ τὸν Ἀντίοχον ἐλπίδων, συμμίξας τοῖς προειρημένοις ἀνδράσιν.
<milestone n="13" unit="section" />
Ἀντίοχος δὲ ταύτης ἀποπεσὼν τῆς ἐλπίδος παρῆν εἰς
Ἔφεσον καὶ συλλογιζόμενος ὅτι μόνως ἂν οὕτω
δύναιτο κωλῦσαι τὴν τῶν πεζικῶν στρατοπέδων διά</p><p>βασιν καὶ καθόλου τὸν πόλεμον ἀπὸ τῆς Ἀσίας
ἀποτρίβεσθαι *** βεβαίως κρατοίη τῆς θαλάττης,
προέθετο ναυμαχεῖν καὶ κρίνειν τὰ πράγματα διὰ τῶν
κατὰ θάλατταν κινδύνων.  — </p></div2>
<div2 type="chapter" n="12" org="uniform" sample="complete">
<milestone n="1" unit="section" />
<p>Πολύβιος: οἱ δὲ πειραταὶ θεασάμενοι τὸν
ἐπίπλουν τῶν Ῥωμαϊκῶν πλοίων, ἐκ μεταβολῆς
ἐποιοῦντο τὴν ἀναχώρησιν.  — </p></div2>
<div2 type="chapter" n="13" org="uniform" sample="complete">
<milestone n="1" unit="section" />
<p>ὅτι ὁ Ἀντίοχος μετὰ τὴν κατὰ τὴν ναυμαχίαν
γενομένην ἧτταν ἐν ταῖς Σάρδεσιν παριεὶς τοὺς καιροὺς καὶ καταμέλλων ἐν τοῖς ὅλοις,
<milestone n="2" unit="section" />
ἅμα τῷ πυθέσθαι
τῶν πολεμίων τὴν διάβασιν συντριβεὶς τῇ διανοίᾳ καὶ
δυσελπιστήσας ἔκρινεν διαπέμπεσθαι πρὸς τοὺς περὶ
τὸν Λεύκιον καὶ Πόπλιον ὑπὲρ διαλύσεων.
<milestone n="3" unit="section" />
προχειρισάμενος οὖν Ἡρακλείδην τὸν Βυζάντιον ἐξέπεμψε,
δοὺς ἐντολὰς ὅτι παραχωρεῖ τῆς τε τῶν Λαμψακηνῶν
καὶ Σμυρναίων, ἔτι δὲ τῆς Ἀλεξανδρέων πόλεως,
ἐξ ὧν ὁ πόλεμος ἔλαβε τὰς ἀρχάς:
<milestone n="4" unit="section" />
ὁμοίως δὲ κἄν
τινας ἑτέρας ὑφαιρεῖσθαι βούλωνται τῶν κατὰ τὴν
Αἰολίδα καὶ τὴν Ἰωνίαν, ὅσαι τἀκείνων ᾕρηνται κατὰ
τὸν ἐνεστῶτα πόλεμον.
<milestone n="5" unit="section" />
πρὸς δὲ τούτοις ὅτι τὴν ἡμίσειαν δώσει τῆς γεγενημένης σφίσι δαπάνης εἰς τὴν
πρὸς αὐτὸν διαφοράν.
<milestone n="6" unit="section" />
ταύτας μὲν οὖν ὁ πεμπόμενος
εἶχε τὰς ἐντολὰς πρὸς τὴν κατὰ κοινὸν ἔντευξιν, ἰδίᾳ
δὲ πρὸς τὸν Πόπλιον ἑτέρας, ὑπὲρ ὧν τὰ κατὰ μέρος
ἐν τοῖς ἑξῆς δηλώσομεν.
<milestone n="7" unit="section" />
ἀφικόμενος δ᾽ εἰς τὸν Ἑλλήσποντον ὁ προειρημένος πρεσβευτὴς καὶ καταλαβὼν
τοὺς Ῥωμαίους μένοντας ἐπὶ τῆς στρατοπεδείας, οὗ
πρῶτον κατεσκήνωσαν ἀπὸ τῆς διαβάσεως,
<milestone n="8" unit="section" />
τὰς μὲν
ἀρχὰς ἥσθη, νομίζων αὑτῷ συνεργὸν εἶναι πρὸς τὴν
ἔντευξιν τὸ μένειν ἐπὶ τῶν ὑποκειμένων καὶ πρὸς
μηδὲν ὡρμηκέναι τῶν ἑξῆς τοὺς ὑπεναντίους,
<milestone n="9" unit="section" />
πυθόμενος δὲ τὸν Πόπλιον ἔτι μένειν ἐν τῷ πέραν ἐδυσχρήστησε διὰ τὸ τὴν πλείστην ῥοπὴν κεῖσθαι τῶν
πραγμάτων ἐν τῇ 'κείνου προαιρέσει.
<milestone n="10" unit="section" />
αἴτιον δ᾽ ἦν
καὶ τοῦ μένειν τὸ στρατόπεδον ἐπὶ τῆς πρώτης
παρεμβολῆς καὶ τοῦ κεχωρίσθαι τὸν Πόπλιον ἀπὸ τῶν
δυνάμεων τὸ σάλιον εἶναι τὸν προειρημένον ἄνδρα.
τοῦτο δ᾽ ἔστιν,
<milestone n="11" unit="section" />
καθάπερ ἡμῖν ἐν τοῖς περὶ τῆς πολιτείας εἴρηται, τῶν τριῶν ἓν σύστημα, δι᾽ ὧν συμβαίνει
τὰς ἐπιφανεστάτας θυσίας ἐν τῇ Ῥώμῃ συντελεῖσθαι
τοῖς θεοῖς: *
<milestone n="12" unit="section" />
** τριακονθήμερον μὴ μεταβαίνειν κατὰ
τὸν καιρὸν τῆς θυσίας, ἐν ᾗ ποτ᾽ ἂν χώρᾳ καταληφθῶσιν [οἱ σάλιοι οὗτοι].
<milestone n="13" unit="section" />
ὃ καὶ τότε συνέβη γενέσθαι Ποπλίῳ: τῆς γὰρ δυνάμεως μελλούσης περαιοῦσθαι κατέλαβεν αὐτὸν οὗτος ὁ χρόνος, ὥστε μὴ
δύνασθαι μεταβαλεῖν τὴν χώραν.
<milestone n="14" unit="section" />
διὸ συνέβη τόν τε
Σκιπίωνα χωρισθῆναι τῶν στρατοπέδων καὶ μεῖναι
κατὰ τὴν Εὐρώπην, τὰς δὲ δυνάμεις περαιωθείσας
μένειν ἐπὶ τῶν ὑποκειμένων καὶ μὴ δύνασθαι πράττειν
τῶν ἑξῆς μηθέν, προσαναδεχομένας τὸν προειρημένον
ἄνδρα.</p></div2>
<div2 type="chapter" n="14" org="uniform" sample="complete">
<milestone n="1" unit="section" />
<p>ὁ δ᾽ Ἡρακλείδης, μετά τινας ἡμέρας παραγενομένου
τοῦ Ποπλίου, κληθεὶς πρὸς τὸ συνέδριον εἰς ἔντευξιν
διελέγετο περὶ ὧν εἶχε τὰς ἐντολάς,
<milestone n="2" unit="section" />
φάσκων τῆς τε
τῶν Λαμψακηνῶν καὶ Σμυρναίων, ἔτι δὲ τῆς τῶν
Ἀλεξανδρέων πόλεως ἐκχωρεῖν τὸν Ἀντίοχον, ὁμοίως
δὲ καὶ τῶν κατὰ τὴν Αἰολίδα καὶ τὴν Ἰωνίαν, ὅσαι
τυγχάνουσιν ᾑρημέναι τὰ Ῥωμαίων:
<milestone n="3" unit="section" />
πρὸς δὲ τούτοις
τὴν ἡμίσειαν ἀναδέχεσθαι τῆς γεγενημένης αὐτοῖς
δαπάνης εἰς τὸν ἐνεστῶτα πόλεμον.
<milestone n="4" unit="section" />
πολλὰ δὲ καὶ
ἕτερα πρὸς ταύτην τὴν ὑπόθεσιν διελέχθη, παρακαλῶν
τοὺς Ῥωμαίους μήτε τὴν τύχην λίαν ἐξελέγχειν ἀνθρώπους ὑπάρχοντας, μήτε τὸ μέγεθος τῆς αὑτῶν ἐξουσίας
ἀόριστον ποιεῖν, ἀλλὰ περιγράφειν, μάλιστα μὲν τοῖς
τῆς Εὐρώπης ὅροις:
<milestone n="5" unit="section" />
καὶ γὰρ ταύτην μεγάλην ὑπάρχειν
καὶ παράδοξον διὰ τὸ μηδένα καθῖχθαι τῶν προγεγονότων αὐτῆς:
<milestone n="6" unit="section" />
εἰ δὲ πάντως καὶ τῆς Ἀσίας βούλονταί τινα προσεπιδράττεσθαι, διορίσαι ταῦτα: πρὸς πᾶν
γὰρ τὸ δυνατὸν προσελεύσεσθαι τὸν βασιλέα.
<milestone n="7" unit="section" />
ῥηθέντων δὲ τούτων, ἔδοξε τῷ συνεδρίῳ τὸν στρατηγὸν ἀποκριθῆναι διότι τῆς μὲν δαπάνης οὐ τὴν ἡμίσειαν, ἀλλὰ
πᾶσαν δίκαιόν ἐστιν Ἀντίοχον ἀποδοῦναι: φῦναι γὰρ
τὸν πόλεμον ἐξ ἀρχῆς οὐ δι᾽ αὑτούς, ἀλλὰ δι᾽ ἐκεῖνον:
<milestone n="8" unit="section" />
τῶν δὲ πόλεων μὴ τὰς κατὰ τὴν Αἰολίδα καὶ τὴν
Ἰωνίαν μόνον ἐλευθεροῦν, ἀλλὰ πάσης τῆς ἐπὶ τάδε
τοῦ Ταύρου δυναστείας ἐκχωρεῖν.
<milestone n="9" unit="section" />
ὁ μὲν οὖν πρεσβευτὴς ταῦτ᾽ ἀκούσας παρὰ τοῦ συνεδρίου, διὰ τὸ πολὺ
τῶν ἀξιουμένων τὰς ἐπιταγὰς ὑπεραίρειν οὐδένα λόγον
ποιησάμενος, τῆς μὲν κοινῆς ἐντεύξεως ἀπέστη, τὸν
δὲ Πόπλιον ἐθεράπευσε φιλοτίμως.</p></div2>
<div2 type="chapter" n="15" org="uniform" sample="complete">
<milestone n="1" unit="section" />
<p>λαβὼν δὲ καιρὸν ἁρμόζοντα διελέγετο περὶ ὧν
εἶχε τὰς ἐντολάς.
<milestone n="2" unit="section" />
αὗται δ᾽ ἦσαν διότι πρῶτον μὲν
χωρὶς λύτρων ὁ βασιλεὺς αὐτῷ τὸν υἱὸν ἀποδώσει
<milestone n="3" unit="section" />
συνέβαινε γὰρ ἐν ἀρχαῖς τοῦ πολέμου τὸν υἱὸν τὸν
τοῦ Σκιπίωνος γεγονέναι τοῖς περὶ Ἀντίχον ὑποχείριον:
<milestone n="4" unit="section" />
δεύτερον δὲ διότι καὶ κατὰ τὸ παρὸν ἕτοιμός
ἐστιν ὁ βασιλεὺς ὅσον ἂν ἀποδείξῃ διδόναι πλῆθος
χρημάτων καὶ μετὰ ταῦτα κοινὴν ποιεῖν τὴν ἐκ τῆς
βασιλείας χορηγίαν, ἐὰν συνεργήσῃ ταῖς ὑπὸ τοῦ βασιλέως προτεινομέναις διαλύσεσιν.
<milestone n="5" unit="section" />
ὁ δὲ Πόπλιος τὴν
μὲν κατὰ τὸν υἱὸν ἐπαγγελίαν ἔφη δέχεσθαι καὶ
μεγάλην χάριν ἕξειν ἐπὶ τούτοις, ἐὰν βεβαιώσῃ τὴν
ὑπόσχεσιν:
<milestone n="6" unit="section" />
περὶ δὲ τῶν ἄλλων ἀγνοεῖν αὐτὸν ἔφη καὶ
παραπαίειν ὁλοσχερῶς τοῦ σφετέρου συμφέροντος οὐ
μόνον κατὰ τὴν πρὸς αὑτὸν ἔντευξιν, ἀλλὰ καὶ κατὰ
τὴν πρὸς τὸ συνέδριον.
<milestone n="7" unit="section" />
εἰ μὲν γὰρ ἔτι Λυσιμαχείας
καὶ τῆς εἰς τὴν Χερρόνησον εἰσόδου κύριος ὑπάρχων
ταῦτα προύτεινε, ταχέως ἂν αὐτὸν ἐπιτυχεῖν.
<milestone n="8" unit="section" />
ὁμοίως,
εἰ καὶ τούτων ἐκχωρήσας παραγεγόνει πρὸς τὸν Ἑλλήσποντον μετὰ τῆς δυνάμεως καὶ δῆλος ὢν ὅτι κωλύσει
τὴν διάβασιν ἡμῶν ἐπρέσβευε περὶ τῶν αὐτῶν τούτων, ἦν ἂν οὕτως αὐτὸν ἐφικέσθαι τῶν ἀξιουμένων.
<milestone n="9" unit="section" />
ὅτε δ᾽ ἐάσας ἐπιβῆναι τῆς Ἀσίας τὰς ἡμετέρας δυνάμεις καὶ προσδεξάμενος οὐ μόνον τὸν χαλινόν, ἀλλὰ
καὶ τὸν ἀναβάτην παραγίνεται πρεσβεύων περὶ διαλύσεων ἴσων, εἰκότως αὐτὸν ἀποτυγχάνειν καὶ διεψεῦσθαι
τῶν ἐλπίδων.
<milestone n="10" unit="section" />
διόπερ αὐτῷ παρῄνει βέλτιον βουλεύεσθαι περὶ τῶν ἐνεστώτων καὶ βλέπειν τοὺς καιροὺς
ἀληθινῶς.
<milestone n="11" unit="section" />
ἀντὶ δὲ τῆς κατὰ τὸν υἱὸν ἐπαγγελίας
ὑπισχνεῖτο δώσειν αὐτῷ συμβουλίαν ἀξίαν τῆς προτεινομένης χάριτος: παρεκάλει γὰρ αὐτὸν εἰς πᾶν συγκαταβαίνειν, μάχεσθαι δὲ κατὰ μηδένα τρόπον Ῥωμαίοις.
<milestone n="12" unit="section" />
ὁ μὲν οὖν Ἡρακλείδης ταῦτ᾽ ἀκούσας ἐπανῆλθε καὶ
συμμίξας διεσάφει τῷ βασιλεῖ τὰ κατὰ μέρος:
<milestone n="13" unit="section" />
Ἀντίοχος

δὲ νομίσας οὐδὲν ἂν βαρύτερον αὑτῷ γενέσθαι πρόσταγμα τῶν νῦν ἐπιταττομένων, εἰ λειφθείη μαχόμενος,
τῆς μὲν περὶ τὰς διαλύσεις ἀσχολίας ἀπέστη, τὰ δὲ
πρὸς ἀγῶνα πάντα καὶ πανταχόθεν ἡτοίμαζεν.  — </p></div2>
<div2 type="chapter" n="16" org="uniform" sample="complete">
<milestone n="1" unit="section" />
<p>ὅτι μετὰ τὴν νίκην οἱ Ῥωμαῖοι τὴν αὑτῶν πρὸς
Ἀντίοχον παρειληφότες καὶ τὰς Σάρδεις καὶ τὰς ἀκροπόλεις ἄρτι *** ἧκε Μουσαῖος ἐπικηρυκευόμενος παρ᾽
Ἀντιόχου.
<milestone n="2" unit="section" />
τῶν δὲ περὶ τὸν Πόπλιον φιλανθρώπως
προσδεξαμένων αὐτόν, ἔφη βούλεσθαι τὸν Ἀντίοχον
ἐξαποσταλῆναι πρεσβευτὰς τοὺς διαλεχθησομένους ὑπὲρ
τῶν ὅλων.
<milestone n="3" unit="section" />
διόπερ ἀσφάλειαν ἠξίου δοθῆναι τοῖς
παραγινομένοις. τῶν δὲ συγχωρησάντων οὗτος μὲν
ἐπανῆλθεν,
<milestone n="4" unit="section" />
μετὰ δέ τινας ἡμέρας ἧκον πρέσβεις παρὰ
τοῦ βασιλέως Ἀντιόχου Ζεῦξις ὁ πρότερον ὑπάρχων
Λυδίας σατράπης καὶ Ἀντίπατρος ἀδελφιδοῦς.
<milestone n="5" unit="section" />
οὗτοι
δὲ πρῶτον μὲν ἔσπευδον ἐντυχεῖν Εὐμένει τῷ βασιλεῖ,
διευλαβούμενοι μὴ διὰ τὴν προγεγενημένην παρατριβὴν φιλοτιμότερος ᾖ πρὸς τὸ βλάπτειν αὐτούς.
<milestone n="6" unit="section" />
εὑρόντες δὲ παρὰ τὴν προσδοκίαν μέτριον αὐτὸν
καὶ πρᾷον, εὐθέως ἐγίνοντο περὶ τὴν κοινὴν ἔντευξιν.
<milestone n="7" unit="section" />
κληθέντες δ᾽ εἰς τὸ συνέδριον πολλὰ μὲν καὶ ἕτερα
διελέχθησαν, παρακαλοῦντες πρᾴως χρήσασθαι καὶ
μεγαλοψύχως τοῖς εὐτυχήμασι,
<milestone n="8" unit="section" />
φάσκοντες οὐχ οὕτως
Ἀντιόχῳ τοῦτο συμφέρειν ὡς αὐτοῖς Ῥωμαίοις, ἐπείπερ
ἡ τύχη παρέδωκεν αὐτοῖς τὴν τῆς οἰκουμένης ἀρχὴν
καὶ δυναστείαν:
<milestone n="9" unit="section" />
τὸ δὲ συνέχον ἠρώτων τί δεῖ ποιήσαντας τυχεῖν τῆς εἰρήνης καὶ τῆς φιλίας τῆς πρὸς
Ῥωμαίους.
<milestone n="10" unit="section" />
οἱ δ᾽ ἐν τῷ συνεδρίῳ πρότερον ἤδη συνηδρευκότες καὶ βεβουλευμένοι περὶ τούτων, τότ᾽ ἐκέλευον
διασαφεῖν τὰ δεδογμένα τὸν Πόπλιον.</p></div2>
<div2 type="chapter" n="17" org="uniform" sample="complete">
<milestone n="1" unit="section" />
<p>ὁ δὲ προειρημένος ἀνὴρ οὔτε νικήσαντας ἔφη
Ῥωμαίους οὐδέποτε γενέσθαι βαρυτέρους, *
<milestone n="2" unit="section" />
** διὸ
καὶ νῦν αὐτοῖς τὴν αὐτὴν ἀπόκρισιν δοθήσεσθαι παρὰ
Ῥωμαίων, ἣν καὶ πρότερον ἔλαβον, ὅτε πρὸ τῆς μάχης
παρεγενήθησαν ἐπὶ τὸν Ἑλλήσποντον.
<milestone n="3" unit="section" />
δεῖν γὰρ αὐτοὺς
ἔκ τε τῆς Εὐρώπης ἐκχωρεῖν καὶ τῆς Ἀσίας τῆς ἐπὶ
τάδε τοῦ Ταύρου πάσης.
<milestone n="4" unit="section" />
πρὸς δὲ τούτοις Εὐβοϊκὰ
τάλαντ᾽ ἐπιδοῦναι μύρια καὶ πεντακισχίλια Ῥωμαίοις
ἀντὶ τῆς εἰς τὸν πόλεμον δαπάνης.
<milestone n="5" unit="section" />
τούτων δὲ πεντακόσια μὲν παραχρῆμα, δισχίλια δὲ καὶ πεντακόσια
πάλιν, ἐπειδὰν ὁ δῆμος κυρώσῃ τὰς διαλύσεις, τὰ δὲ
λοιπὰ τελεῖν ἐν ἔτεσι δώδεκα, διδόντα καθ᾽ ἕκαστον
ἔτος χίλια τάλαντα.
<milestone n="6" unit="section" />
ἀποδοῦναι δὲ καὶ Εὐμένει τετρακόσια τάλαντα τὰ προσοφειλόμενα καὶ τὸν ἐλλείποντα
σῖτον κατὰ τὰς πρὸς τὸν πατέρα συνθήκας.
<milestone n="7" unit="section" />
σὺν δὲ
τούτοις Ἀννίβαν ἐκδοῦναι τὸν Καρχηδόνιον καὶ Θόαντα
τὸν Αἰτωλὸν καὶ Μνασίλοχον Ἀκαρνᾶνα καὶ Φίλωνα
καὶ Εὐβουλίδαν τοὺς Χαλκιδέας.
<milestone n="8" unit="section" />
πίστιν δὲ τούτων
ὁμήρους εἴκοσι δοῦναι παραχρῆμα τὸν Ἀντίοχον
τοὺς παραγραφέντας.
<milestone n="9" unit="section" />
ταῦτα μὲν οὖν ὁ Πόπλιος ἀπεφήναθ᾽ ὑπὲρ παντὸς τοῦ συνεδρίου. συγκαταθεμένων
δὲ τῶν περὶ τὸν Ἀντίπατρον καὶ Ζεῦξιν, ἔδοξε πᾶσιν
ἐξαποστεῖλαι πρεσβευτὰς εἰς τὴν Ῥώμην τοὺς παρακαλέσοντας τὴν σύγκλητον καὶ τὸν δῆμον ἐπικυρῶσαι τὰς
συνθήκας.
<milestone n="10" unit="section" />
καὶ τότε μὲν ἐπὶ τούτοις ἐχωρίσθησαν,
ταῖς δ᾽ ἑξῆς ἡμέραις οἱ Ῥωμαῖοι διεῖλον τὰς δυνάμεις
*
<milestone n="11" unit="section" />
** μετὰ δέ τινας ἡμέρας παραγενομένων τῶν ὁμήρων
εἰς τὴν Ἔφεσον, εὐθέως ἐγίνοντο περὶ τὸ πλεῖν εἰς
τὴν Ῥώμην ὅ τ᾽ Εὐμένης οἵ τε παρ᾽ Ἀντιόχου πρεσβευταί,
<milestone n="12" unit="section" />
παραπλησίως δὲ καὶ παρὰ Ῥοδίων καὶ παρὰ
Σμυρναίων καὶ σχεδὸν τῶν ἐπὶ τάδε τοῦ Ταύρου
πάντων τῶν κατοικούντων ἐθνῶν καὶ πολιτευμάτων
ἐπρέσβευον εἰς τὴν Ῥώμην.</p></div2>
<div2 type="chapter" n="18" org="uniform" sample="complete">
<head lang="la">B. Olymp. 147, 3.  I. Res Italiae</head>
<milestone n="1" unit="section" />
<p>ὅτι ἤδη τῆς θερείας ἐνισταμένης μετὰ τὴν
νίκην τῶν Ῥωμαίων τὴν πρὸς Ἀντίοχον παρῆν
ὅ τε βασιλεὺς Εὐμένης οἵ τε παρ᾽ Ἀντιόχου πρέσβεις
οἵ τε παρὰ τῶν Ῥοδίων, ὁμοίως δὲ καὶ παρὰ τῶν
ἄλλων:
<milestone n="2" unit="section" />
σχεδὸν γὰρ ἅπαντες οἱ κατὰ τὴν Ἀσίαν εὐθέως
μετὰ τὸ γενέσθαι τὴν μάχην ἔπεμπον πρεσβευτὰς εἰς
τὴν Ῥώμην, διὰ τὸ πᾶσιν τότε καὶ πάσας τὰς ὑπὲρ
τοῦ μέλλοντος ἐλπίδας ἐν τῇ συγκλήτῳ κεῖσθαι.
<milestone n="3" unit="section" />
ἅπαντας μὲν οὖν τοὺς παραγενομένους ἐπεδέχετο φιλανθρώπως ἡ σύγκλητος, μεγαλομερέστατα δὲ καὶ κατὰ
τὴν ἀπάντησιν καὶ τὰς τῶν ξενίων παροχὰς Εὐμένη
τὸν βασιλέα, μετὰ δὲ τοῦτον τοὺς Ῥοδίους.
<milestone n="4" unit="section" />
ἐπειδὴ δ᾽
ὁ τῆς ἐντεύξεως καιρὸς ἦλθεν, εἰσεκαλέσαντο πρῶτον
τὸν βασιλέα καὶ λέγειν ἠξίουν μετὰ παρρησίας ὧν
βούλεται τυχεῖν παρὰ τῆς συγκλήτου.
<milestone n="5" unit="section" />
τοῦ δ᾽ Εὐμένους
φήσαντος διότι εἰ καὶ παρ᾽ ἑτέρων τυχεῖν τινος ἐβούλετο φιλανθρώπου, Ῥωμαίοις ἂν ἐχρήσατο συμβούλοις πρὸς τὸ μήτ᾽ ἐπιθυμεῖν μηδενὸς παρὰ τὸ δέον
μήτ᾽ ἀξιοῦν μηδ᾽ ἓν πέρα τοῦ καθήκοντος:
<milestone n="6" unit="section" />
ὁπότε δ᾽
αὐτῶν πάρεστι δεόμενος Ῥωμαίων, ἄριστον εἶναι νομίζει
τὸ διδόναι τὴν ἐπιτροπὴν ἐκείνοις καὶ περὶ αὑτοῦ καὶ
περὶ τῶν ἀδελφῶν:
<milestone n="7" unit="section" />
τῶν δὲ πρεσβυτέρων τινὸς ἀναστάντος καὶ κελεύοντος μὴ κατορρωδεῖν, ἀλλὰ λέγειν τὸ
φαινόμενον, διότι πρόκειται τῇ συγκλήτῳ πᾶν αὐτῷ
χαρίζεσθαι τὸ δυνατόν, ἔμεινεν ἐπὶ τῆς αὐτῆς γνώμης.
χρόνου δ᾽ ἐγγινομένου ὁ μὲν βασιλεὺς ἐξεχώρησεν,
<milestone n="8" unit="section" />
ἡ
δὲ ἐντὸς ἐβουλεύετο τί δεῖ ποιεῖν.
<milestone n="9" unit="section" />
ἔδοξεν οὖν τὸν
Εὐμένη παρακαλεῖν αὐτὸν ὑποδεικνύναι θαρροῦντα
περὶ ὧν πάρεστιν: καὶ γὰρ εἰδέναι τὰ διαφέροντα τοῖς
ἰδίοις πράγμασιν ἐκεῖνον ἀκριβέστερον τὰ κατὰ τὴν
Ἀσίαν.
<milestone n="10" unit="section" />
δοξάντων δὲ τούτων εἰσεκλήθη, καὶ τῶν πρεσβυτέρων τινὸς ἀποδείξαντος τὰ δεδογμένα λέγειν</p></div2>
<div2 type="chapter" n="19" org="uniform" sample="complete">
<milestone n="1" unit="section" />
<p>ἠναγκάσθη περὶ τῶν προκειμένων. ἔφασκεν οὖν
ἄλλο μὲν οὐδὲν ἂν εἰπεῖν περὶ τῶν καθ᾽ αὑτόν,
ἀλλὰ μεῖναι *** τελέως διδοὺς ἐκείνοις τὴν ἐξουσίαν:
ἕνα δὲ τόπον ἀγωνιᾶν τὸν κατὰ τοὺς Ῥοδίους:
<milestone n="2" unit="section" />
διὸ
καὶ προῆχθαι νῦν εἰς τὸ λέγειν ὑπὲρ τῶν ἐνεστώτων.
<milestone n="3" unit="section" />
ἐκείνους γὰρ παρεῖναι μὲν οὐδὲν ἧττον ὑπὲρ τῆς
σφετέρας πατρίδος συμφερόντως σπουδάζοντας ἤπερ
αὑτοὺς ὑπὲρ τῆς ἰδίας ἀρχῆς φιλοτιμεῖσθαι κατὰ τὸ
παρόν:
<milestone n="4" unit="section" />
τοὺς δὲ λόγους αὐτῶν τὴν ἐναντίαν ἔμφασιν
ἔχειν τῇ προθέσει τῇ κατὰ τὴν ἀλήθειαν. τοῦτο δ᾽
εἶναι ῥᾴδιον καταμαθεῖν.
<milestone n="5" unit="section" />
ἐρεῖν μὲν γὰρ αὐτούς, ἐπειδὰν εἰσπορευθῶσιν, διότι πάρεισιν οὔτε παρ᾽ ὑμῶν
αἰτούμενοι τὸ παράπαν οὐδὲν οὔθ᾽ ἡμᾶς βλάπτειν
θέλοντες κατ᾽ οὐδένα τρόπον, πρεσβεύονται δὲ περὶ
τῆς ἐλευθερίας τῶν τὴν Ἀσίαν κατοικούντων Ἑλλήνων.
"
<milestone n="6" unit="section" />
τοῦτο δ᾽ οὐχ οὕτως αὐτοῖς εἶναι κεχαρισμένον φήσουσιν ὡς ὑμῖν καθῆκον καὶ τοῖς γεγονόσιν ἔργοις
ἀκόλουθον.
<milestone n="7" unit="section" />
ἡ μὲν οὖν διὰ τῶν λόγων φαντασία τοιαύτη τις αὐτῶν ἔσται: τὰ δὲ κατὰ τὴν ἀλήθειαν τὴν
ἐναντίαν ἔχοντα τούτοις εὑρεθήσεται διάθεσιν.
<milestone n="8" unit="section" />
τῶν
γὰρ πόλεων ἐλευθερωθεισῶν, ὡς αὐτοὶ παρακαλοῦσιν,
τὴν μὲν τούτων συμβήσεται δύναμιν αὐξηθῆναι πολλαπλασίως, τὴν δ᾽ ἡμετέραν τρόπον τινὰ καταλυθῆναι.
<milestone n="9" unit="section" />
τὸ γὰρ τῆς ἐλευθερίας ὄνομα καὶ τῆς αὐτονομίας ἡμῖν
μὲν ἄρδην ἀποσπάσει πάντας οὐ μόνον τοὺς νῦν
ἐλευθερωθησομένους, ἀλλὰ καὶ τοὺς πρότερον ἡμῖν
ὑποταττομένους, ἐπειδὰν ὑμεῖς ἐπὶ ταύτης ὄντες φανεροὶ
γένησθε τῆς προαιρέσεως, τούτοις δὲ προσθήσει πάντας.
<milestone n="10" unit="section" />
τὰ γὰρ πράγματα φύσιν ἔχει τοιαύτην: δόξαντες
γὰρ ἠλευθερῶσθαι διὰ τούτους ὀνόματι μὲν ἔσονται
σύμμαχοι τούτων, τῇ δ᾽ ἀληθείᾳ πᾶν ποιήσουσι τὸ
κελευόμενον ἑτοίμως, τῇ μεγίστῃ χάριτι γεγονότες
ὑπόχρεοι.
<milestone n="11" unit="section" />
διόπερ, ὦ ἄνδρες, ἀξιοῦμεν ὑμᾶς τοῦτον
τὸν τόπον ὑπιδέσθαι, μὴ λάθητε τοὺς μὲν παρὰ τὸ
δέον αὔξοντες, τοὺς δ᾽ ἐλαττοῦντες τῶν φίλων ἀλόγως,
<milestone n="12" unit="section" />
ἅμα δὲ τούτοις τοὺς μὲν πολεμίους γεγονότας εὐεργετοῦντες, τοὺς δ᾽ ἀληθινοὺς φίλους παρορῶντες καὶ</p></div2>
<div2 type="chapter" n="20" org="uniform" sample="complete">
<milestone n="1" unit="section" />
<p>κατολιγωροῦντες τούτων. ἐγὼ δὲ περὶ μὲν τῶν
ἄλλων, ὅτου δέοι, παντὸς ἂν παραχωρήσαιμι τοῖς
πέλας ἀφιλονίκως, περὶ δὲ τῆς ὑμετέρας φιλίας καὶ
τῆς εἰς ὑμᾶς εὐνοίας ἁπλῶς οὐδέποτ᾽ ἂν οὐδενὶ τῶν
ὄντων ἐκχωρήσαιμι κατὰ δύναμιν.
<milestone n="2" unit="section" />
δοκῶ δὲ καὶ τὸν
πατέρα τὸν ἡμέτερον, εἴπερ ἔζη, τὴν αὐτὴν ἂν προέσθαι
φωνὴν ἐμοί.
<milestone n="3" unit="section" />
καὶ γὰρ ἐκεῖνος, πρῶτος μετασχὼν τῆς
ὑμετέρας φιλίας καὶ συμμαχίας, σχεδὸν πάντων τῶν
[κατὰ] τὴν Ἀσίαν καὶ τὴν Ἑλλάδα νεμομένων, εὐγενέστατα διεφύλαξε ταύτην ἕως τῆς τελευταίας ἡμέρας,
οὐ μόνον κατὰ τὴν προαίρεσιν, ἀλλὰ καὶ κατὰ τὰς
πράξεις.
<milestone n="4" unit="section" />
πάντων γὰρ ὑμῖν ἐκοινώνησε τῶν κατὰ
τὴν Ἑλλάδα πολέμων καὶ πλείστας μὲν εἰς τούτους
καὶ πεζικὰς καὶ ναυτικὰς δυνάμεις παρέσχετο τῶν
ἄλλων συμμάχων, πλείστην δὲ συνεβάλετο χορηγίαν
καὶ μεγίστους ὑπέμεινε κινδύνους:
<milestone n="5" unit="section" />
τέλος δ᾽ εἰπεῖν, κατέστρεψε τὸν βίον ἐν αὐτοῖς τοῖς ἔργοις κατὰ τὸν
Φιλιππικὸν πόλεμον, παρακαλῶν Βοιωτοὺς εἰς τὴν
ὑμετέραν φιλίαν καὶ συμμαχίαν.
<milestone n="6" unit="section" />
ἐγὼ δὲ διαδεξάμενος
τὴν ἀρχὴν τὴν μὲν προαίρεσιν τὴν τοῦ πατρὸς διεφύλαξα — ταύτην γὰρ οὐχ οἷόν τ᾽ ἦν ὑπερθέσθαι — τοῖς
δὲ πράγμασιν ὑπερεθέμην.
<milestone n="7" unit="section" />
οἱ γὰρ καιροὶ τὴν ἐκ
πυρὸς βάσανον ἐμοὶ μᾶλλον ἢ 'κείνῳ προσῆγον.
<milestone n="8" unit="section" />
Ἀντιόχου γὰρ σπουδάζοντος ἡμῖν θυγατέρα δοῦναι
καὶ συνοικειωθῆναι τοῖς ὅλοις, διδόντος δὲ παραχρῆμα μὲν τὰς πρότερον ἀπηλλοτριωμένας ἀφ᾽ ἡμῶν
πόλεις, μετὰ δὲ ταῦτα πᾶν ὑπισχνουμένου ποιήσειν,
εἰ μετάσχοιμεν τοῦ πρὸς ὑμᾶς πολέμου,
<milestone n="9" unit="section" />
τοσοῦτον ἀπέσχομεν τοῦ προσδέξασθαί τι τούτων, ὡς πλείσταις μὲν
καὶ πεζικαῖς καὶ ναυτικαῖς δυνάμεσιν τῶν ἄλλων
συμμάχων ἠγωνίσμεθα μεθ᾽ ὑμῶν πρὸς Ἀντίοχον,
πλείστας δὲ χορηγίας συμβεβλήμεθα πρὸς τὰς ὑμετέρας χρείας ἐν τοῖς ἀναγκαιοτάτοις καιροῖς, εἰς πάντας
δὲ τοὺς κινδύνους δεδώκαμεν αὑτοὺς ἀπροφασίστως
μετά γε τῶν ὑμετέρων ἡγεμόνων.
<milestone n="10" unit="section" />
τὸ δὲ τελευταῖον
ὑπεμείναμεν συγκλεισθέντες εἰς αὐτὸν τὸν Πέργαμον
πολιορκεῖσθαι καὶ κινδυνεύειν ἅμα περὶ τοῦ βίου καὶ
τῆς ἀρχῆς διὰ τὴν πρὸς τὸν ὑμέτερον δῆμον εὔνοιαν.</p></div2>
<div2 type="chapter" n="21" org="uniform" sample="complete">
<milestone n="1" unit="section" />
<p>ὥσθ᾽ ὑμᾶς, ἄνδρες Ῥωμαῖοι, πολλοὺς μὲν γεγονότας
αὐτόπτας, πάντας δὲ γινώσκοντας διότι λέγομεν ἀληθῆ, δίκαιόν ἐστι τὴν ἁρμόζουσαν πρόνοιαν ποιήσασθαι
περὶ ἡμῶν.
<milestone n="2" unit="section" />
καὶ γὰρ ἂν πάντων γένοιτο δεινότατον,
εἰ Μασαννάσαν μὲν τὸν οὐ μόνον ὑπάρξαντα πολέμιον ὑμῖν, ἀλλὰ καὶ τὸ τελευταῖον καταφυγόντα
πρὸς ὑμᾶς μετά τινων ἱππέων, τοῦτον, ὅτι καθ᾽ ἕνα
πόλεμον τὸν πρὸς Καρχηδονίους ἐτήρησε τὴν πίστιν,
βασιλέα τῶν πλείστων μερῶν τῆς Λιβύης πεποιήκατε,
Πλευρᾶτον δέ,
<milestone n="3" unit="section" />
πράξαντα μὲν ἁπλῶς οὐδέν, διαφυλάξαντα
δὲ μόνον τὴν πίστιν, μέγιστον τῶν κατὰ τὴν Ἰλλυρίδα
δυναστῶν ἀναδεδείχατε,
<milestone n="4" unit="section" />
ἡμᾶς δὲ τοὺς διὰ προγόνων
τὰ μέγιστα καὶ κάλλιστα τῶν ἔργων ὑμῖν συγκατειργασμένους παρ᾽ οὐδὲν ποιήσεσθε.
<milestone n="5" unit="section" />
τί οὖν ἐστιν ὃ παρακαλῶ, καὶ τίνος φημὶ δεῖν ἡμᾶς τυγχάνειν παρ᾽ ὑμῶν;
ἐρῶ μετὰ παρρησίας,
<milestone n="6" unit="section" />
ἐπείπερ ἡμᾶς ἐξεκαλέσασθε πρὸς
τὸ λέγειν ὑμῖν τὸ φαινόμενον.
<milestone n="7" unit="section" />
εἰ μὲν αὐτοὶ κρίνετέ
τινας τόπους διακατέχειν τῆς Ἀσίας τῶν ὄντων μὲν
ἐπὶ τάδε τοῦ Ταύρου, ταττομένων δὲ πρότερον ὑπ᾽
Ἀντίοχον, τοῦτο καὶ μάλιστα βουλοίμεθ᾽ ἂν ἰδεῖν
γενόμενον:
<milestone n="8" unit="section" />
καὶ γὰρ ἀσφαλέστατα βασιλεύσειν ὑμῖν
γειτνιῶντες ὑπολαμβάνομεν καὶ μάλιστα μετέχοντες
τῆς ὑμετέρας ἐξουσίας.
<milestone n="9" unit="section" />
εἰ δὲ τοῦτο μὴ κρίνετε ποιεῖν,
ἀλλ᾽ ἐκχωρεῖν τῆς Ἀσίας ὁλοσχερῶς, οὐδενί φαμεν
δικαιότερον εἶναι παραχωρεῖν ὑμᾶς τῶν ἐκ τοῦ πολέμου γεγονότων ἄθλων ἤπερ ἡμῖν.
<milestone n="10" unit="section" />
νὴ Δί᾽, ἀλλὰ
κάλλιόν ἐστι τοὺς δουλεύοντας ἐλευθεροῦν. εἴγε μὴ
μετ᾽ Ἀντιόχου πολεμεῖν ὑμῖν ἐτόλμησαν.
<milestone n="11" unit="section" />
ἐπεὶ δὲ τοῦθ᾽
ὑπέμειναν, πολλῷ κάλλιον τὸ τοῖς ἀληθινοῖς φίλοις
τὰς ἁρμοζούσας χάριτας ἀποδιδόναι μᾶλλον ἢ τοὺς
πολεμίους γεγονότας εὐεργετεῖν."</p></div2>
<div2 type="chapter" n="22" org="uniform" sample="complete">
<milestone n="1" unit="section" />
<p>ὁ μὲν οὖν Εὐμένης ἱκανῶς εἰπὼν ἀπηλλάγη, τὸ
δὲ συνέδριον αὐτόν τε τὸν βασιλέα καὶ τὰ ῥηθέντα
φιλοφρόνως ἀπεδέχετο καὶ πᾶν τὸ δυνατὸν προθύμως
εἶχεν αὐτῷ χαρίζεσθαι.
<milestone n="2" unit="section" />
μετὰ δὲ τοῦτον ἐβούλοντο
μὲν εἰσάγειν Ῥοδίους. ἀφυστεροῦντος δέ τινος τῶν
πρεσβευτῶν εἰσεκαλέσαντο τοὺς Σμυρναίους.
<milestone n="3" unit="section" />
οὗτοι δὲ
πολλοὺς μὲν ἀπολογισμοὺς εἰσήνεγκαν περὶ τῆς
αὑτῶν εὐνοίας καὶ προθυμίας, ἣν παρέσχηνται Ῥωμαίοις
κατὰ τὸν ἐνεστῶτα πόλεμον:
<milestone n="4" unit="section" />
οὔσης δὲ τῆς περὶ αὐτῶν
δόξης ὁμολογουμένης, διότι γεγόνασι πάντων ἐκτενέστατοι τῶν ἐπὶ τῆς Ἀσίας αὐτονομουμένων, οὐκ
ἀναγκαῖον ἡγούμεθ᾽ εἶναι τοὺς κατὰ μέρος ἐκτίθεσθαι λόγους.
<milestone n="5" unit="section" />
ἐπὶ δὲ τούτοις εἰσῆλθον οἱ Ῥόδιοι καὶ
βραχέα προενεγκάμενοι περὶ τῶν κατ᾽ ἰδίαν σφίσι πεπραγμένων εἰς Ῥωμαίους, ταχέως εἰς τὸν περὶ τῆς πατρίδος ἐπανῆλθον λόγον.
<milestone n="6" unit="section" />
ἐν ᾧ μέγιστον αὑτοῖς ἔφασαν
γεγονέναι σύμπτωμα κατὰ τὴν πρεσβείαν, πρὸς ὃν
οἰκειότατα διάκεινται βασιλέα καὶ κοινῇ καὶ κατ᾽ ἰδίαν,
πρὸς τοῦτον αὐτοῖς ἀντιπεπτωκέναι τὴν φύσιν τῶν
πραγμάτων.
<milestone n="7" unit="section" />
τῇ μὲν γὰρ αὑτῶν πατρίδι δοκεῖν τοῦτο
κάλλιστον εἶναι καὶ μάλιστα πρέπον Ῥωμαίοις, τὸ τοὺς
ἐπὶ τῆς Ἀσίας Ἕλληνας ἐλευθερωθῆναι καὶ τυχεῖν
τῆς αὐτονομίας τῆς ἅπασιν ἀνθρώποις προσφιλεστάτης,
Εὐμένει δὲ καὶ τοῖς ἀδελφοῖς ἥκιστα τοῦτο συμφέρειν:
φύσει γὰρ πᾶσαν μοναρχίαν τὸ μὲν ἴσον ἐχθαίρειν,
<milestone n="8" unit="section" />
ζητεῖν δὲ πάντας, εἰ δὲ μή γ᾽ ὡς πλείστους, ὑπηκόους
εἶναι σφίσι καὶ πειθαρχεῖν.
<milestone n="9" unit="section" />
ἀλλὰ καίπερ τοιούτων
ὄντων τῶν πραγμάτων, ὅμως ἔφασαν πεπεῖσθαι διότι
καθίξονται τῆς προθέσεως, οὐ τῷ πλεῖον Εὐμένους
δύνασθαι παρὰ Ῥωμαίοις, ἀλλὰ τῷ δικαιότερα φαίνεσθαι λέγοντες καὶ συμφορώτερα πᾶσιν ὁμολογουμένως.
<milestone n="10" unit="section" />
εἰ μὲν γὰρ μὴ δυνατὸν ἦν ἄλλως Εὐμένει χάριν ἀποδοῦναι Ῥωμαίους, εἰ μὴ παραδοῖεν αὐτῷ τὰς αὐτονομουμένας πόλεις, ἀπορεῖν εἰκὸς ἦν περὶ τῶν ἐνεστώτων:
ἢ γὰρ φίλον ἀληθινὸν ἔδει παριδεῖν,
<milestone n="11" unit="section" />
ἢ τοῦ καλοῦ καὶ
καθήκοντος αὑτοῖς ὀλιγωρῆσαι καὶ τὸ τέλος τῶν ἰδίων
πράξεων ἀμαυρῶσαι καὶ καταβαλεῖν.
<milestone n="12" unit="section" />
"εἰ δ᾽ ἀμφοτέρων
τούτων ἱκανῶς ἔξεστιν προνοηθῆναι, τίς ἂν ἔτι περὶ
τούτου διαπορήσειεν;
<milestone n="13" unit="section" />
καὶ μὴν ὥσπερ ἐν δείπνῳ
πολυτελεῖ, πάντ᾽ ἔνεστιν ἱκανὰ πᾶσιν καὶ πλείω τῶν
ἱκανῶν.
<milestone n="14" unit="section" />
καὶ γὰρ Λυκαονίαν καὶ Φρυγίαν τὴν ἐφ᾽
Ἑλλησπόντου καὶ τὴν Πισιδικήν, πρὸς δὲ ταύταις
Χερρόνησον καὶ τὰ προσοροῦντα ταύτῃ τῆς Εὐρώπης
ἔξεστιν ὑμῖν οἷς ἂν βούλησθε *
<milestone n="15" unit="section" />
** προστεθέντα πρὸς
τὴν Εὐμένους βασιλείαν δεκαπλασίαν αὐτὴν δύναται
ποιεῖν τῆς νῦν ὑπαρχούσης: πάντων δὲ τούτων ἢ τῶν
πλείστων αὐτῇ προσμερισθέντων, οὐδεμιᾶς ἂν γένοιτο</p></div2>
<div2 type="chapter" n="23" org="uniform" sample="complete">
<milestone n="1" unit="section" />
<p>τῶν ἄλλων δυναστειῶν καταδεεστέρα. ἔξεστιν οὖν,
ὦ ἄνδρες Ῥωμαῖοι, καὶ τοὺς φίλους μεγαλομερῶς
σωματοποιῆσαι καὶ τὸ τῆς ἰδίας ὑποθέσεως λαμπρὸν

μὴ καταβαλεῖν.
<milestone n="2" unit="section" />
οὐ γάρ ἐστιν ὑμῖν καὶ τοῖς ἄλλοις
ἀνθρώποις ταὐτὸν τέλος τῶν ἔργων, ἀλλ᾽ ἕτερον.
<milestone n="3" unit="section" />
οἱ
μὲν γὰρ ἄλλοι πάντες ὁρμῶσιν πρὸς τὰς πράξεις ὀρεγόμενοι τοῦ καταστρέψασθαι καὶ προσλαβεῖν πόλεις,
χορηγίαν, ναῦς:
<milestone n="4" unit="section" />
ὑμᾶς δὲ πάντων τούτων ἀπροσδεήτους

οἱ θεοὶ πεποιήκασι, πάντα τὰ κατὰ τὴν οἰκουμένην
τεθεικότες [μὲν] ὑπὸ τὴν ὑμετέραν ἐξουσίαν.
<milestone n="5" unit="section" />
τίνος
οὖν ἔτι προσδεῖσθε, καὶ τίνος ἂν ἔτι δέοι πρόνοιαν
ὑμᾶς ποιεῖσθαι τὴν ἰσχυροτάτην;
<milestone n="6" unit="section" />
δῆλον ὡς ἐπαίνου
καὶ δόξης παρ᾽ ἀνθρώποις, ἃ καὶ κτήσασθαι μέν
ἐστι δυσχερές, δυσχερέστερον δὲ κτησαμένους διαφυλάξαι.
<milestone n="7" unit="section" />
γνοίητε δ᾽ ἂν τὸ λεγόμενον οὕτως. ἐπολεμήσατε πρὸς Φίλιππον καὶ πᾶν ὑπεμείνατε χάριν
τῆς τῶν Ἑλλήνων ἐλευθερίας: τοῦτο γὰρ προέθεσθε,
καὶ τοῦθ᾽ ὑμῖν ἆθλον ἐξ ἐκείνου τοῦ πολέμου περιγέγονεν, ἕτερον δ᾽ ἁπλῶς οὐδέν.
<milestone n="8" unit="section" />
ἀλλ᾽ ὅμως εὐδοκεῖτε
τούτῳ μᾶλλον ἢ τοῖς παρὰ Καρχηδονίων φόροις: καὶ
μάλα δικαίως:
<milestone n="9" unit="section" />
τὸ μὲν γὰρ ἀργύριόν ἐστι κοινόν τι
πάντων ἀνθρώπων κτῆμα, τὸ δὲ καλὸν καὶ πρὸς ἔπαινον καὶ τιμὴν ἀνῆκον θεῶν καὶ τῶν ἔγγιστα
τούτοις πεφυκότων ἀνδρῶν ἐστιν.
<milestone n="10" unit="section" />
τοιγαροῦν σεμνότατον τῶν ὑμετέρων ἔργων ἡ τῶν Ἑλλήνων ἐλευθέρωσις.
τούτῳ νῦν ἐὰν μὲν προσθῆτε τἀκόλουθον, τελειωθήσεται
τὰ τῆς ὑμετέρας δόξης. ἐὰν δὲ παρίδητε, καὶ τὰ πρὶν
ἐλαττωθήσεται φανερῶς.
<milestone n="11" unit="section" />
ἡμεῖς μὲν οὖν, ὦ ἄνδρες,
καὶ τῆς προαιρέσεως γεγονότες αἱρετισταὶ καὶ τῶν
μεγίστων ἀγώνων καὶ κινδύνων ἀληθινῶς ὑμῖν μετεσχηκότες, καὶ νῦν οὐκ ἐγκαταλείπομεν τὴν τῶν φίλων
τάξιν,
<milestone n="12" unit="section" />
ἀλλ᾽ ἅ γε νομίζομεν ὑμῖν καὶ πρέπειν καὶ συμφέρειν, οὐκ ὠκνήσαμεν ὑπομνῆσαι μετὰ παρρησίας,
οὐδενὸς στοχασάμενοι τῶν ἄλλων οὐδὲ περὶ πλείονος
οὐδὲν ποιησάμενοι τοῦ καθήκοντος αὑτοῖς."
<milestone n="13" unit="section" /></p>
<p>οἱ μὲν οὖν Ῥόδιοι ταῦτ᾽ εἰπόντες πᾶσιν ἐδόκουν
μετρίως καὶ καλῶς διειλέχθαι περὶ τῶν προκειμένων.</p></div2>
<div2 type="chapter" n="24" org="uniform" sample="complete">
<milestone n="1" unit="section" />
<p>ἐπὶ δὲ τούτοις εἰσήγαγον τοὺς παρ᾽ Ἀντιόχου
πρεσβευτὰς Ἀντίπατρον καὶ Ζεῦξιν.
<milestone n="2" unit="section" />
ὧν μετ᾽
ἀξιώσεως καὶ παρακλήσεως ποιησαμένων τοὺς λόγους,
εὐδόκησαν ταῖς γεγενημέναις ὁμολογίαις πρὸς τοὺς
περὶ τὸν Σκιπίωνα κατὰ τὴν Ἀσίαν,
<milestone n="3" unit="section" />
καὶ μετά τινας
ἡμέρας τοῦ δήμου συνεπικυρώσαντος ἔτεμον ὅρκια
περὶ τούτων πρὸς τοὺς περὶ τὸν Ἀντίπατρον.
<milestone n="4" unit="section" />
μετὰ
δὲ ταῦτα καὶ τοὺς ἄλλους εἰσῆγον, ὅσοι παρῆσαν ἀπὸ
τῆς Ἀσίας πρεσβεύοντες: ὧν ἐπὶ βραχὺ μὲν διήκουσαν,
ἅπασιν δὲ τὴν αὐτὴν ἔδωκαν ἀπόκρισιν.
<milestone n="5" unit="section" />
αὕτη δ᾽ ἦν
ὅτι δέκα πρεσβεύοντας ἐξαποστελοῦσι τοὺς ὑπὲρ ἁπάντων τῶν ἀμφισβητουμένων ταῖς πόλεσι διαγνωσομένους.
<milestone n="6" unit="section" />
δόντες δὲ ταύτας τὰς ἀποκρίσεις μετὰ ταῦτα κατέστησαν δέκα πρεσβευτάς, οἷς περὶ μὲν τῶν κατὰ μέρος
ἔδωκαν τὴν ἐπιτροπήν,
<milestone n="7" unit="section" />
περὶ δὲ τῶν ὅλων αὐτοὶ διέλαβον ὅτι δεῖ τῶν ἐπὶ τάδε τοῦ Ταύρου κατοικούντων,
ὅσοι μὲν ὑπ᾽ Ἀντίοχον ἐτάττοντο, τούτους Εὐμένει
δοθῆναι πλὴν Λυκίαν καὶ Καρίας τὰ μέχρι τοῦ Μαιάνδρου ποταμοῦ, ταῦτα δὲ Ῥοδίων ὑπάρχειν,
<milestone n="8" unit="section" />
τῶν δὲ
πόλεων τῶν Ἑλληνίδων ὅσαι μὲν Ἀττάλῳ φόρον
ὑπετέλουν, ταύτας τὸν αὐτὸν Εὐμένει τελεῖν, ὅσαι δ᾽
Ἀντιόχῳ, μόνον ταύταις ἀφεῖσθαι τὸν φόρον.
<milestone n="9" unit="section" />
δόντες
δὲ τοὺς τύπους τούτους ὑπὲρ τῆς ὅλης διοικήσεως,
ἐξέπεμπον τοὺς δέκα πρὸς Γνάιον τὸν ὕπατον εἰς τὴν
Ἀσίαν.
<milestone n="10" unit="section" />
ἤδη δὲ τούτων διῳκημένων, προσῆλθον αὖθις
οἱ Ῥόδιοι πρὸς τὴν σύγκλητον, ἀξιοῦντες περὶ Σόλων
τῶν Κιλικίων: διὰ γὰρ τὴν συγγένειαν ἔφασαν καθήκειν αὑτοῖς προνοεῖσθαι τῆς πόλεως ταύτης.
<milestone n="11" unit="section" />
εἶναι
γὰρ Ἀργείων ἀποίκους Σολεῖς, καθάπερ καὶ Ῥοδίους:
ἐξ ὧν ἀδελφικὴν οὖσαν ἀπεδείκνυον τὴν συγγένειαν
πρὸς ἀλλήλους.
<milestone n="12" unit="section" />
ὧν ἕνεκα δίκαιον ἔφασαν εἶναι τυχεῖν
αὐτοὺς τῆς ἐλευθερίας ὑπὸ Ῥωμαίων διὰ τῆς Ῥοδίων
χάριτος.
<milestone n="13" unit="section" />
ἡ δὲ σύγκλητος διακούσασα περὶ τούτων
εἰσεκαλέσατο τοὺς παρ᾽ Ἀντιόχου πρεσβευτάς, καὶ τὸ
μὲν πρῶτον ἐπέταττε πάσης Κιλικίας ἐκχωρεῖν τὸν
Ἀντίοχον: οὐ προσδεχομένων δὲ τῶν περὶ τὸν Ἀντίπατρον διὰ τὸ παρὰ τὰς συνθήκας εἶναι, πάλιν ὑπὲρ
αὐτῶν Σόλων ἐποιοῦντο τὸν λόγον.
<milestone n="14" unit="section" />
φιλοτίμως δὲ
πρὸς τοῦτο διερειδομένων τῶν πρεσβευτῶν, τούτους
μὲν ἀπέλυσαν, τοὺς δὲ Ῥοδίους εἰσκαλεσάμενοι διεσάφουν τὰ συναντώμενα παρὰ τῶν περὶ τὸν Ἀντίπατρον
καὶ προσεπέλεγον ὅτι πᾶν ὑπομενοῦσιν, εἰ πάντως
τοῦτο κέκριται Ῥοδίοις.
<milestone n="15" unit="section" />
τῶν δὲ πρεσβευτῶν εὐδοκουμένων τῇ φιλοτιμίᾳ τῆς συγκλήτου καὶ φασκόντων
οὐδὲν ἔτι πέρα ζητεῖν, ταῦτα μὲν ἐπὶ τῶν ὑποκειμένων
ἔμεινεν.
<milestone n="16" unit="section" /></p>
<p>ἤδη δὲ πρὸς ἀναζυγὴν τῶν δέκα καὶ τῶν ἄλλων
πρεσβευτῶν ὄντων, κατέπλευσαν τῆς Ἰταλίας εἰς Βρεντέσιον οἵ τε περὶ τὸν Σκιπίωνα καὶ Λεύκιον οἱ τῇ
ναυμαχίᾳ νικήσαντες τὸν Ἀντίοχον:
<milestone n="17" unit="section" />
οἳ καὶ μετά
τινας ἡμέρας εἰσελθόντες εἰς τὴν Ῥώμην ἦγον θριάμβους.</p></div2>
<div2 type="chapter" n="25" org="uniform" sample="complete">
<head lang="la">II. Res Graeciae</head>
<milestone n="1" unit="section" />
<p>ὅτι Ἀμύνανδρος ὁ τῶν Ἀθαμάνων βασιλεύς,
δοκῶν ἤδη τὴν ἀρχὴν ἀνειληφέναι βεβαίως, εἰς Ῥώμην ἐξέπεμπε πρεσβευτὰς καὶ πρὸς τοὺς Σκιπίωνας εἰς
τὴν Ἀσίαν — ἔτι γὰρ ἦσαν περὶ τοὺς κατὰ τὴν Ἔφεσον τόπους — 
<milestone n="2" unit="section" />
τὰ μὲν ἀπολογούμενος τῷ δοκεῖν δι᾽
Αἰτωλῶν πεποιῆσθαι τὴν κάθοδον, τὰ δὲ κατηγορῶν
τοῦ Φιλίππου, τὸ δὲ πολὺ παρακαλῶν προσδέξασθαι
πάλιν αὐτὸν εἰς τὴν συμμαχίαν.
<milestone n="3" unit="section" />
οἱ δ᾽ Αἰτωλοὶ νομίσαντες ἔχειν εὐφυῆ καιρὸν πρὸς τὸ τὴν Ἀμφιλοχίαν
καὶ τὴν Ἀπεραντίαν ἀνακτήσασθαι, προέθεντο στρατεύειν εἰς τοὺς προειρημένους τόπους.
<milestone n="4" unit="section" />
ἁθροίσαντος
δὲ Νικάνδρου τοῦ στρατηγοῦ πάνδημον στρατιάν,
ἐνέβαλον εἰς τὴν Ἀμφιλοχίαν.
<milestone n="5" unit="section" />
τῶν δὲ πλείστων αὐτοῖς ἐθελοντὴν προσχωρησάντων μετῆλθον εἰς τὴν
Ἀπεραντίαν. καὶ τούτων δὲ προσθεμένων ἑκουσίως
ἐστράτευσαν εἰς τὴν Δολοπίαν.
<milestone n="6" unit="section" />
οὗτοι δὲ βραχὺν μέν
τινα χρόνον ὑπέδειξαν ὡς ἀντιποιησόμενοι, τηρήσαντες
τὴν πρὸς Φίλιππον πίστιν: λαβόντες δὲ πρὸ ὀφθαλμῶν
τὰ περὶ τοὺς Ἀθαμᾶνας καὶ τὴν τοῦ Φιλίππου ***,
ταχέως μετενόησαν καὶ προσέθεντο πρὸς τοὺς Αἰτωλούς.
<milestone n="7" unit="section" />
γενομένης δὲ τῆς τῶν πραγμάτων εὐροίας τοιαύτης, ἀπήγαγε τὴν στρατιὰν ὁ Νίκανδρος εἰς τὴν οἰκείαν, δοκῶν ἠσφαλίσθαι τὰ κατὰ τὴν Αἰτωλίαν τοῖς
προειρημένοις ἔθνεσι καὶ τόποις τοῦ μηδένα δύνασθαι
κακοποιεῖν τὴν χώραν αὐτῶν.
<milestone n="8" unit="section" />
ἄρτι δὲ τούτων συμβεβηκότων καὶ τῶν Αἰτωλῶν ἐπὶ τοῖς γεγονόσι
φρονηματιζομένων, προσέπεσε φήμη περὶ τῆς κατὰ τὴν
Ἀσίαν μάχης, ἐν ᾗ γνόντες ἡττημένον ὁλοσχερῶς τὸν
Ἀντίοχον αὖθις ἀνετράπησαν ταῖς ψυχαῖς.
<milestone n="9" unit="section" />
ὡς δὲ
παραγενηθεὶς ἐκ τῆς Ῥώμης ὁ Δαμοτέλης τόν τε πόλεμον ἀνήγγειλε διότι μένει κατάμονος, καὶ τὴν τοῦ
Μάρκου καὶ τῶν δυνάμεων διάβασιν ἐπ᾽ αὐτούς, τότε
δὴ παντελῶς εἰς ἀμηχανίαν ἐνέπιπτον καὶ διηπόρουν
πῶς δεῖ χρήσασθαι τοῖς ἐπιφερομένοις πράγμασιν.
<milestone n="10" unit="section" />
ἔδοξεν οὖν αὐτοῖς πρός τε Ῥοδίους πέμπειν καὶ πρὸς
Ἀθηναίους, ἀξιοῦντας καὶ παρακαλοῦντας πρεσβεῦσαι
περὶ αὐτῶν εἰς τὴν Ῥώμην καὶ παραιτησαμένους τὴν
ὀργὴν τῶν Ῥωμαίων ποιήσασθαί τινα λύσιν τῶν περιεστώτων κακῶν τὴν Αἰτωλίαν.
<milestone n="11" unit="section" />
ὁμοίως δὲ καὶ παρ᾽
αὑτῶν ἐξέπεμψαν πάλιν πρεσβευτὰς εἰς τὴν Ῥώμην,
Ἀλέξανδρον τὸν Ἴσιον ἐπικαλούμενον καὶ Φαινέαν, σὺν
δὲ τούτοις Χάλεπον. ἔτι δ᾽ Ἄλυπον τὸν Ἀμβρακιώτην
καὶ Λύκωπον.  — </p></div2>
<div2 type="chapter" n="26" org="uniform" sample="complete">
<milestone n="1" unit="section" />
<p>ὅτι παραγενομένων πρὸς τὸν στρατηγὸν τῶν
Ῥωμαίων ἐξ ἠπείρου πρεσβευτῶν, ἐκοινολογεῖτο
τούτοις περὶ τῆς ἐπὶ τοὺς Αἰτωλοὺς στρατείας.
<milestone n="2" unit="section" />
τῶν
δὲ πρεσβευτῶν στρατεύειν ἐπὶ τὴν Ἀμβρακίαν συμβουλευόντων — συνέβαινε γὰρ τότε πολιτεύεσθαι τοὺς
Ἀμβρακιώτας μετὰ τῶν Αἰτωλῶν — 
<milestone n="3" unit="section" />
καὶ φερόντων
ἀπολογισμοὺς διότι καὶ πρὸς τὸ μάχεσθαι τοῖς στρατοπέδοις, ἐὰν εἰς τοῦτο βούλωνται συγκαταβαίνειν Αἰτωλοί, καλλίστους εἶναι τόπους συμβαίνει περὶ τὴν
προειρημένην πόλιν,
<milestone n="4" unit="section" />
κἂν ἀποδειλιῶσιν, εὐφυῶς αὐτὴν
κεῖσθαι πρὸς πολιορκίαν: καὶ γὰρ ἀφθόνους ἔχειν τὴν
χώραν τὰς χορηγίας πρὸς τὰς τῶν ἔργων παρασκευάς,
καὶ τὸν Ἄρατθον ποταμὸν ῥέοντα παρὰ τὴν πόλιν
συνεργήσειν πρός τε τὰς τοῦ στρατοπέδου χρείας, ἅτε
θέρους ὄντος καὶ πρὸς τὴν τῶν ἔργων ἀσφάλειαν:
δοξάντων δὲ τῶν πρεσβευτῶν καλῶς συμβουλεύειν,
<milestone n="5" unit="section" />
ἀναζεύξας ὁ στρατηγὸς ἦγε διὰ τῆς Ἠπείρου τὸν στρατὸν ἐπὶ τὴν Ἀμβρακίαν.
<milestone n="6" unit="section" />
ἀφικόμενος δέ, καὶ
τῶν Αἰτωλῶν οὐ τολμώντων ἀπαντᾶν, περιῄει κατοπτεύων τὴν πόλιν καὶ ἐνήργει τὰ τῆς πολιορκίας φιλοτίμως.
<milestone n="7" unit="section" />
καὶ οἱ μὲν ὑπὸ τῶν Αἰτωλῶν εἰς τὴν Ῥώμην
ἀποσταλέντες πρέσβεις, παρατηρηθέντες ὑπὸ Σιβύρτου
τοῦ Πετραίου περὶ τὴν Κεφαλληνίαν, κατήχθησαν εἰς
Χάραδρον.
<milestone n="8" unit="section" />
τοῖς δ᾽ Ἠπειρώταις ἔδοξεν τὰς μὲν ἀρχὰς
εἰς Βούχετον ἀποθέσθαι καὶ φυλάττειν ἐπιμελῶς τοὺς
ἄνδρας: μετὰ δέ τινας ἡμέρας ἀπῄτουν αὐτοὺς λύτρα
διὰ τὸ πόλεμον ὑπάρχειν σφίσιν πρὸς τοὺς Αἰτωλούς.
<milestone n="9" unit="section" />
συνέβαινε δὲ τὸν μὲν Ἀλέξανδρον πλουσιώτατον εἶναι
πάντων τῶν Ἑλλήνων, τοὺς δὲ λοιποὺς οὐ καθυστερεῖν τοῖς βίοις, πολὺ δὲ λείπεσθαι τοῦ προειρημένου
ταῖς οὐσίαις.
<milestone n="10" unit="section" />
καὶ τὸ μὲν πρῶτον ἐκέλευον ἕκαστον
ἀποδοῦναι πέντε τάλαντα. τοῦτο δὲ τοῖς μὲν ἄλλοις
οὐδ᾽ ὅλως ἀπήρεσκεν, ἀλλ᾽ ἐβούλοντο, περὶ πλείστου
ποιούμενοι τὴν σφῶν αὐτῶν σωτηρίαν:
<milestone n="11" unit="section" />
ὁ δ᾽ Ἀλέξανδρος οὐκ ἂν ἔφη συγχωρῆσαι, πολὺ γὰρ εἶναι τἀργύριον [φαίνεται], καὶ τὰς νύκτας διαγρυπνῶν διωλοφύρετο πρὸς αὑτόν, εἰ δεήσει πέντε τάλαντα καταβάλλειν.
<milestone n="12" unit="section" />
οἱ δ᾽ Ἠπειρῶται προορώμενοι τὸ μέλλον καὶ διαγωνιῶντες μὴ γνόντες οἱ Ῥωμαῖοι διότι πρεσβεύοντας
πρὸς αὐτοὺς κατεσχήκασι, κἄπειτα γράψαντες παρακαλῶσι καὶ κελεύωσιν ἀπολύειν τοὺς ἄνδρας, συγκαταβάντες τρία τάλαντα πάλιν ἀπῄτουν ἕκαστον.
<milestone n="13" unit="section" />
ἀσμένως
δὲ τῶν ἄλλων προσδεξαμένων, οὗτοι μὲν διεγγυηθέντες
ἐπανῆλθον, ὁ δ᾽ Ἀλέξανδρος οὐκ ἂν ἔφη δοῦναι πλεῖον
ταλάντου: καὶ γὰρ τοῦτ᾽ εἶναι πολύ.
<milestone n="14" unit="section" />
καὶ τέλος ἀπογνοὺς αὑτὸν ἔμεινεν ἐν τῇ φυλακῇ, πρεσβύτερος ἄνθρωπος, πλειόνων ἢ διακοσίων ταλάντων ἔχων
οὐσίαν: καί μοι δοκεῖ κἂν ἐκλιπεῖν τὸν βίον ἐφ᾽ ᾧ μὴ
δοῦναι τὰ τρία τάλαντα.
<milestone n="15" unit="section" />
τοσαύτη τις ἐνίοις πρὸς τὸ
πλεῖον ὁρμὴ παρίσταται καὶ προθυμία.
<milestone n="16" unit="section" />
τότε δ᾽ ἐκείνῳ
καὶ ταὐτόματον συνήργησεν πρὸς τὴν φιλαργυρίαν,
ὥστε παρὰ πᾶσιν ἐπαίνου καὶ συγκαταθέσεως τυχεῖν
τὴν ἀλογιστίαν αὐτοῦ διὰ τὴν περιπέτειαν:
<milestone n="17" unit="section" />
μετὰ γὰρ
ὀλίγας ἡμέρας γραμμάτων παραγενηθέντων ἐκ τῆς
Ῥώμης περὶ τῆς ἀφέσεως, αὐτὸς μόνος ἀπελύθη χωρὶς
λύτρων.
<milestone n="18" unit="section" />
οἱ δ᾽ Αἰτωλοί, γνόντες τὴν αὐτοῦ περιπέτειαν, Δαμοτέλη προεχειρίσαντο πάλιν εἰς τὴν Ῥώμην
πρεσβευτήν.
<milestone n="19" unit="section" />
ὃς ἐκπλεύσας μέχρι τῆς Λευκάδος καὶ
γνοὺς προάγοντα διὰ τῆς Ἠπείρου μετὰ τῶν δυνάμεων
Μάρκον ἐπὶ τὴν Ἀμβρακίαν, ἀπογνοὺς τὴν πρεσβείαν
αὖθις ἀνεχώρησεν εἰς τὴν Αἰτωλίαν.  — </p></div2>
<div2 type="chapter" n="27" org="uniform" sample="complete">
<milestone n="1" unit="section" />
<p>Αἰτωλοὶ ὑπὸ τοῦ τῶν Ῥωμαίων ὑπάτου Μάρκου
πολιορκούμενοι τῇ προσβολῇ τῶν μηχανημάτων καὶ
τῶν κριῶν γενναίως ἀντιπαρετάξαντο.
<milestone n="2" unit="section" />
οὗτος γὰρ ἀσφαλισάμενος τὰ κατὰ τὰς στρατοπεδείας συνίστατο μεγαλομερῶς τὴν πολιορκίαν καὶ τρία μὲν ἔργα κατὰ τὸ
Πύρρειον προσῆγεν διὰ τῶν ἐπιπέδων [τόπων], διεστῶτα μὲν ἀπ᾽ ἀλλήλων, παράλληλα δέ, τέταρτον δὲ
κατὰ τὸ Ἀσκληπιεῖον, πέμπτον δὲ κατὰ τὴν ἀκρόπολιν.
<milestone n="3" unit="section" />
γινομένης δὲ τῆς προσαγωγῆς ἐνεργοῦ κατὰ πάντας
ἅμα τοὺς τόπους, ἐκπληκτικὴν συνέβαινε γίνεσθαι τοῖς
ἔνδον τὴν τοῦ μέλλοντος προσδοκίαν.
<milestone n="4" unit="section" />
τῶν δὲ κριῶν
τυπτόντων ἐνεργῶς τὰ τείχη, καὶ τῶν δορυδρεπάνων
ἀποσυρόντων τὰς ἐπάλξεις, ἐπειρῶντο μὲν οἱ κατὰ τὴν
πόλιν ἀντιμηχανᾶσθαι πρὸς ταῦτα, τοῖς μὲν κριοῖς διὰ
κεραιῶν ἐνιέντες σηκώματα μολιβδᾶ καὶ λίθους
καὶ στύπη δρύινα:
<milestone n="5" unit="section" />
τοῖς δὲ δρεπάνοις σιδηρᾶς
περιτιθέντες ἀγκύρας καὶ κατασπῶντες ταῦτ᾽ ἔσω
τοῦ τείχους, ὥστ᾽ ἐπὶ τὴν ἔπαλξιν συντριβέντος
τοῦ δόρατος ἐγκρατεῖς γίνεσθαι τῶν δρεπάνων.
<milestone n="6" unit="section" />
τὸ
δὲ πλεῖον ἐπεξιόντες ἐμάχοντο γενναίως, ποτὲ μὲν
ἐπιτιθέμενοι νύκτωρ τοῖς ἐπικοιτοῦσιν ἐπὶ τῶν
ἔργων, ποτὲ δὲ τοῖς ἐφημερεύουσι μεθ᾽ ἡμέραν
προφανῶς ἐγχειροῦντες, καὶ τριβὴν ἐνεποίουν τῇ
πολιορκίᾳ.  — 
<milestone n="7" unit="section" /></p>
<p>τοῦ γὰρ Νικάνδρου ἐκτὸς ἀναστρεφομένου καὶ πέμψαντος πεντακοσίους ἱππεῖς εἰς τὴν πόλιν, οἳ καὶ παραβιασάμενοι τὸν μεταξὺ χάρακα τῶν πολεμίων εἰσέφρησαν εἰς τὴν πόλιν, *
<milestone n="8" unit="section" />
** παραγγείλας, καθ᾽ ἣν ἐτάξαντο
ἡμέραν, αὐτοὺς μὲν ἐξελθόντας *** ποιήσασθαι, συνεπιλαβέσθαι δὲ αὐτὸν τούτοις τοῦ κινδύνου.
<milestone n="9" unit="section" />
*** αὐτῶν
μὲν εὐψύχως τῆς πόλεως ἐξορμησάντων καὶ γενναίως ἀγωνισαμένων, τοῦ δὲ Νικάνδρου καθυστερήσαντος, εἴτε καταπλαγέντος τὸν κίνδυνον εἴτε καὶ
ἀναγκαῖα νομίσαντος τὰ ἐν οἷς διέτριβε πράγμασιν,
ἡττήθησαν τῆς ἐπιβολῆς.  — </p></div2>
<div2 type="chapter" n="28" org="uniform" sample="complete">
<milestone n="1" unit="section" />
<p>οἱ δὲ Ῥωμαῖοι συνεχῶς ἐνεργοῦντες τοῖς κριοῖς
ἀεί τι παρέλυον τῶν τειχῶν:
<milestone n="2" unit="section" />
οὐ μὴν εἴς γε τὴν πόλιν
ἐδύναντο βιάσασθαι διὰ τῶν πτωμάτων, τῷ καὶ τὴν
ἀντοικοδομίαν ὑπὸ τῶν ἔνδον ἐνεργὸν εἶναι καὶ
μάχεσθαι γενναίως ἐπὶ τοῦ πίπτοντος μέρους τοὺς Αἰτωλούς.
<milestone n="3" unit="section" />
διόπερ ἀπορούμενοι κατήντησαν ἐπὶ τὸ μεταλλεύειν καὶ χρῆσθαι τοῖς ὀρύγμασιν ὑπὸ γῆς.
<milestone n="4" unit="section" />
ἀσφαλισάμενοι δὲ τὸ μέσον ἔργον τῶν τριῶν τῶν προϋπαρχόντων καὶ σκεπάσαντες ἐπιμελῶς [τὴν σύριγγα]
τοῖς γέρροις, προεβάλοντο στοὰν παράλληλον τῷ τείχει
σχεδὸν ἐπὶ δύο πλέθρα.
<milestone n="5" unit="section" />
καὶ λαβόντες ἀρχὴν ἐκ ταύτης ὤρυττον ἀδιαπαύστως καὶ τὴν νύκτα καὶ τὴν ἡμέραν ἐκ διαδοχῆς.
<milestone n="6" unit="section" />
ἐφ᾽ ἱκανὰς μὲν οὖν ἡμέρας ἐλάνθανον
τοὺς ἔνδον φέροντες ἔξω τὸν χοῦν διὰ τῆς σύριγγος.
<milestone n="7" unit="section" />
ὡς δὲ μέγας ὁ σωρὸς ἐγένετο τῆς ἐκφερομένης γῆς
καὶ σύνοπτος τοῖς ἐκ τῆς πόλεως, οἱ προεστῶτες τῶν
πολιορκουμένων ὤρυττον τάφρον ἔσωθεν ἐνεργῶς παράλληλον τῷ τείχει καὶ τῇ στοᾷ τῇ πρὸ τῶν πύργων.
ἐπειδὴ δὲ βάθος ἔσχεν ἱκανόν,
<milestone n="8" unit="section" />
ἑξῆς ἔθηκαν παρὰ τὸν
ἕνα τοῖχον τῆς τάφρου τὸν ἐγγὺς τῷ τείχει χαλκώματα
συνεχῆ, λεπτότατα ταῖς κατασκευαῖς, καὶ παρὰ ταῦτα
διὰ τῆς τάφρου παριόντες ἠκροῶντο τοῦ ψόφου τῶν
ὀρυττόντων ἔξωθεν.
<milestone n="9" unit="section" />
ἐπεὶ δ᾽ ἐσημειώσαντο τὸν τόπον,
καθ᾽ ὃν ἐδήλου τινὰ τῶν χαλκωμάτων διὰ τῆς συμπαθείας, ὤρυττον ἔσωθεν ἐπικαρσίαν πρὸς τὴν ὑπάρχουσαν ἄλλην κατὰ γῆς τάφρον ὑπὸ τὸ τεῖχος, στοχαζόμενοι τοῦ συμπεσεῖν ἐναντίοι τοῖς πολεμίοις.
<milestone n="10" unit="section" />
ταχὺ δὲ
τούτου γενομένου, διὰ τὸ τοὺς Ῥωμαίους μὴ μόνον
ἀφῖχθαι πρὸς τὸ τεῖχος ὑπὸ γῆς, ἀλλὰ καὶ διεστυλωκέναι τόπον ἱκανὸν τοῦ τείχους ἐφ᾽ ἑκάτερον
τὸ μέρος τοῦ μετάλλου, συνέπεσον ἀλλήλοις.
<milestone n="11" unit="section" />
καὶ τὸ
μὲν πρῶτον ἐμάχοντο ταῖς σαρίσαις ὑπὸ γῆν: ἐπεὶ δ᾽
οὐδὲν ἠδύναντο μέγα ποιεῖν διὰ τὸ προβάλλεσθαι θυρεοὺς καὶ γέρρα πρὸ αὑτῶν ἀμφότεροι,
<milestone n="12" unit="section" />
τὸ τηνικάδ᾽
ὑπέθετό τις τοῖς πολιορκουμένοις πίθον προθεμένους
ἁρμοστὸν κατὰ τὸ πλάτος τῷ μετάλλῳ τρυπῆσαι τὸν
πυθμένα καὶ διώσαντας αὐλίσκον σιδηροῦν ἴσον τῷ
τεύχει πλῆσαι τὸν πίθον ὅλον πτίλων λεπτῶν καὶ
πυρὸς παντελῶς μικρὸν ἐμβαλεῖν ὑπ᾽ αὐτὸ τὸ τοῦ πίθου περιστόμιον:
<milestone n="13" unit="section" />
κἄπειτα σιδηροῦν πῶμα τρημάτων
πλῆρες τῷ στόματι περιθέντας ἀσφαλῶς εἰσάγειν διὰ
τοῦ μετάλλου, νεύοντι τῷ στόματι πρὸς τοὺς ὑπεναντίους:
<milestone n="14" unit="section" />
ὁπότε δ᾽ ἐγγίσαιεν τοῖς πολεμίοις, περισάξαντας
τὰ χείλη τοῦ πίθου πανταχόθεν τρήματα δύο καταλιπεῖν ἐξ ἑκατέρου τοῦ μέρους, δι᾽ ὧν διωθοῦντες τὰς
σαρίσας οὐκ ἐάσουσι προσιέναι τῷ πίθῳ τοὺς ὑπεναντίους:
<milestone n="15" unit="section" />
μετὰ δὲ ταῦτα λαβόντας ἀσκόν, ᾧπερ οἱ χαλκεῖς
χρῶνται, καὶ προσαρμόσαντας πρὸς τὸν αὐλὸν τὸν σιδηροῦν φυσᾶν ἐνεργῶς τὸ πρὸς τῷ στόματι πῦρ ἐν
τοῖς πτίλοις ἐγκείμενον, κατὰ τοσοῦτον ἐπαγομένους
ἀεὶ τὸν αὐλὸν ἐκτός, καθ᾽ ὅσον ἂν ἐκκάηται τὰ πτίλα.
γενομένων δὲ πάντων καθάπερ προείρηται,
<milestone n="16" unit="section" />
τό τε
πλῆθος τοῦ καπνοῦ συνέβαινε πολὺ γίνεσθαι καὶ τῇ
δριμύτητι διαφέρον διὰ τὴν φύσιν τῶν πτίλων, φέρεσθαί τε πᾶν εἰς τὸ τῶν πολεμίων μέταλλον.
<milestone n="17" unit="section" />
ὥστε καὶ
λίαν κακοπαθεῖν καὶ δυσχρηστεῖσθαι τοὺς Ῥωμαίους,
οὔτε κωλύειν οὔθ᾽ ὑπομένειν δυναμένους ἐν τοῖς ὀρύγμασι τὸν καπνόν.
<milestone n="18" unit="section" />
τοιαύτην δὲ λαμβανούσης τριβὴν τῆς
πολιορκίας ὁ στρατηγὸς τῶν Αἰτωλῶν πρεσβεύειν ἔγνω
πρὸς τὸν στρατηγὸν τῶν Ῥωμαίων.  — </p></div2>
<div2 type="chapter" n="29" org="uniform" sample="complete">
<milestone n="1" unit="section" />
<p>ὅτι κατὰ τὸν καιρὸν τοῦτον οἱ παρὰ τῶν Ἀθηναίων καὶ τῶν Ῥοδίων πρέσβεις ἧκον ἐπὶ τὸ στρατόπεδον τῶν Ῥωμαίων, συνεπιληψόμενοι τῶν διαλύσεων.
<milestone n="2" unit="section" />
ὅ τε βασιλεὺς τῶν Ἀθαμάνων Ἀμύνανδρος παρεγένετο
σπουδάζων ἐξελέσθαι τοὺς Ἀμβρακιώτας ἐκ τῶν περιεστώτων κακῶν, δοθείσης αὐτῷ τῆς ἀσφαλείας ὑπὸ τοῦ
Μάρκου διὰ τὸν καιρόν:
<milestone n="3" unit="section" />
πάνυ γὰρ οἰκείως εἶχε πρὸς
τοὺς Ἀμβρακιώτας διὰ τὸ καὶ πλείω χρόνον ἐν τῇ
πόλει ταύτῃ διατετριφέναι κατὰ φυγήν.
<milestone n="4" unit="section" />
ἧκον δὲ καὶ
παρὰ τῶν Ἀκαρνάνων μετ᾽ ὀλίγας ἡμέρας ἄγοντές τινες
τοὺς περὶ Δαμοτέλην: ὁ γὰρ Μάρκος πυθόμενος τὴν
περιπέτειαν αὐτῶν ἔγραψε τοῖς Θυρρειεῦσιν ἀνακομίζειν τοὺς ἄνδρας ὡς αὑτόν.
<milestone n="5" unit="section" />
πάντων δὲ τούτων ἡθροισμένων ἐνηργεῖτο φιλοτίμως τὰ πρὸς τὰς διαλύσεις.
<milestone n="6" unit="section" />
ὁ
μὲν οὖν Ἀμύνανδρος κατὰ τὴν αὑτοῦ πρόθεσιν εἴχετο
τῶν Ἀμβρακιωτῶν, παρακαλῶν σῴζειν σφᾶς αὐτούς ***
εἶναι δὲ τοῦτον οὐ μακράν, ἐὰν μὴ βουλεύσωνται βέλτιον περὶ αὑτῶν.
<milestone n="7" unit="section" />
πλεονάκις δὲ προσπελάζοντος αὐτοῦ
τῷ τείχει καὶ διαλεγομένου περὶ τούτων, ἔδοξε τοῖς
Ἀμβρακιώταις εἰσκαλέσασθαι τὸν Ἀμύνανδρον εἰς τὴν
πόλιν.
<milestone n="8" unit="section" />
τοῦ δὲ στρατηγοῦ συγχωρήσαντος τῷ βασιλεῖ
τὴν εἴσοδον, οὗτος μὲν εἰσελθὼν διελέγετο τοῖς Ἀμβρακιώταις περὶ τῶν ἐνεστώτων,
<milestone n="9" unit="section" />
οἱ δὲ παρὰ τῶν
Ἀθηναίων καὶ τῶν Ῥοδίων πρέσβεις λαμβάνοντες εἰς
τὰς χεῖρας τὸν στρατηγὸν τῶν Ῥωμαίων καὶ ποικίλως
ὁμιλοῦντες, πραΰνειν ἐπειρῶντο τὴν ὀργὴν αὐτοῦ.
<milestone n="10" unit="section" />
τοῖς
δὲ περὶ τὸν Δαμοτέλη καὶ Φαινέαν ὑπέθετό τις ἔχεσθαι καὶ θεραπεύειν τὸν Γάιον Οὐαλέριον:
<milestone n="11" unit="section" />
οὗτος δ᾽
ἦν Μάρκου μὲν υἱὸς τοῦ πρώτου συνθεμένου πρὸς
Αἰτωλοὺς τὴν συμμαχίαν, Μάρκου δὲ τοῦ τότε στρατηγοῦντος ἀδελφὸς ἐκ μητρός: ἄλλως δὲ πρᾶξιν ἔχων
νεανικὴν ἦν μάλιστα παρὰ τῷ στρατηγῷ πιστευόμενος.
<milestone n="12" unit="section" />
ὃς παρακληθεὶς ὑπὸ τῶν περὶ τὸν Δαμοτέλη καὶ νομίσας ἴδιον εἶναι τὸ πρᾶγμα καὶ καθήκειν αὑτῷ τὸ
προστατῆσαι τῶν Αἰτωλῶν, πᾶσαν εἰσεφέρετο σπουδὴν
καὶ φιλοτιμίαν, ἐξελέσθαι σπουδάζων τὸ ἔθνος ἐκ τῶν
περιεστώτων κακῶν.
<milestone n="13" unit="section" />
ἐνεργῶς δὲ πανταχόθεν προσαγομένης τῆς φιλοτιμίας, ἔλαβε τὸ πρᾶγμα συντέλειαν.
<milestone n="14" unit="section" />
οἱ
μὲν γὰρ Ἀμβρακιῶται πεισθέντες ὑπὸ τοῦ βασιλέως
ἐπέτρεψαν τὰ καθ᾽ αὑτοὺς τῷ στρατηγῷ τῶν Ῥωμαίων
καὶ παρέδωκαν τὴν πόλιν ἐφ᾽ ᾧ τοὺς Αἰτωλοὺς ὑποσπόνδους ἀπελθεῖν:
<milestone n="15" unit="section" />
τοῦτο γὰρ ὑφείλοντο πρῶτον, τη</p></div2><div2 type="chapter" n="30" org="uniform" sample="complete">
<milestone n="1" unit="section" />
<p>ροῦντες τὴν πρὸς τοὺς συμμάχους πίστιν. ὁ δὲ
Μάρκος συγκατέθετο τοῖς Αἰτωλοῖς ἐπὶ τούτῳ ποιήσασθαι τὰς διαλύσεις,
<milestone n="2" unit="section" />
ὥστε διακόσια μὲν Εὐβοϊκὰ τάλαντα παραχρῆμα λαβεῖν, τριακόσια δ᾽ ἐν ἔτεσιν ἕξ,
πεντήκοντα καθ᾽ ἕκαστον ἔτος:
<milestone n="3" unit="section" />
ἀποκατασταθῆναι δὲ

καὶ τοὺς αἰχμαλώτους καὶ τοὺς αὐτομόλους Ῥωμαίοις
ἅπαντας τοὺς παρ᾽ αὐτοῖς ὄντας ἐν ἓξ μησὶ χωρὶς
λύτρων:
<milestone n="4" unit="section" />
πόλιν δὲ μηδεμίαν ἔχειν ἐν τῇ συμπολιτείᾳ
μηδὲ μετὰ ταῦτα προσλαβέσθαι τούτων, ὅσαι μετὰ τὴν
Λευκίου Κορνηλίου διάβασιν ἑάλωσαν ὑπὸ Ῥωμαίων
ἢ φιλίαν ἐποιήσαντο πρὸς Ῥωμαίους:
<milestone n="5" unit="section" />
Κεφαλληνίους δὲ πάντας ἐκσπόνδους εἶναι τούτων τῶν συνθηκῶν.
<milestone n="6" unit="section" /></p>
<p>ταῦτα μὲν οὖν ὑπετυπώθη τότε κεφαλαιωδῶς περὶ
τῶν διαλύσεων: ἔδει δὲ τούτοις πρῶτον μὲν εὐδοκῆσαι
τοὺς Αἰτωλούς, μετὰ δὲ ταῦτα γίνεσθαι τὴν ἀναφορὰν
ἐπὶ Ῥωμαίους.
<milestone n="7" unit="section" />
οἱ μὲν οὖν Ἀθηναῖοι καὶ Ῥόδιοι παρέμενον αὐτοῦ, καραδοκοῦντες τὴν τῶν Αἰτωλῶν ἀπόφασιν: οἱ δὲ περὶ τὸν Δαμοτέλην ἐπανελθόντες διεσάφουν τοῖς Αἰτωλοῖς περὶ τῶν συγκεχωρημένων.
<milestone n="8" unit="section" />
τοῖς
μὲν οὖν ὅλοις εὐδόκουν: καὶ γὰρ ἦν αὐτοῖς ἅπαντα
παρὰ τὴν προσδοκίαν: περὶ δὲ τῶν πόλεων τῶν πρότερον συμπολιτευομένων αὐτοῖς διαπορήσαντες ἐπὶ ποσὸν τέλος συγκατέθεντο τοῖς προτεινομένοις.
<milestone n="9" unit="section" />
ὁ δὲ
Μάρκος παραλαβὼν τὴν Ἀμβρακίαν τοὺς μὲν Αἰτωλοὺς
ἀφῆκεν ὑποσπόνδους, τὰ δ᾽ ἀγάλματα καὶ τοὺς ἀνδριάντας καὶ τὰς γραφὰς ἀπήγαγεν ἐκ τῆς πόλεως,
ὄντα καὶ πλείω διὰ τὸ γεγονέναι βασίλειον Πύρρου
τὴν Ἀμβρακίαν.
<milestone n="10" unit="section" />
ἐδόθη δ᾽ αὐτῷ καὶ στέφανος ἀπὸ ταλάντων ἑκατὸν καὶ πεντήκοντα.
<milestone n="11" unit="section" />
ταῦτα δὲ διοικησάμενος ἐποιεῖτο τὴν πορείαν εἰς τὴν μεσόγειον τῆς
Αἰτωλίας, θαυμάζων ἐπὶ τῷ μηδὲν αὐτῷ παρὰ τῶν
Αἰτωλῶν ἀπαντᾶσθαι.
<milestone n="12" unit="section" />
παραγενόμενος δὲ πρὸς Ἄργος
τὸ καλούμενον Ἀμφιλοχικὸν κατεστρατοπέδευσεν, ὅπερ
ἀπέχει τῆς Ἀμβρακίας ἑκατὸν ὀγδοήκοντα σταδίους.
<milestone n="13" unit="section" />
ἐκεῖ δὲ συμμιξάντων αὐτῷ τῶν περὶ τὸν Δαμοτέλην
καὶ διασαφούντων ὅτι δέδοκται τοῖς Αἰτωλοῖς βεβαιοῦν
τὰς δι᾽ ἑαυτῶν γεγενημένας ὁμολογίας, διεχωρίσθησαν,
Αἰτωλοὶ μὲν εἰς τὴν οἰκείαν, Μάρκος δ᾽ εἰς τὴν Ἀμβρακίαν.
<milestone n="14" unit="section" />
κἀκεῖσε παραγενόμενος οὗτος μὲν ἐγίνετο
περὶ τὸ περαιοῦν τὴν δύναμιν εἰς τὴν Κεφαλληνίαν,
<milestone n="15" unit="section" />
οἱ δ᾽ Αἰτωλοὶ προχειρισάμενοι Φαινέαν καὶ Νίκανδρον πρεσβευτὰς ἐξέπεμψαν εἰς τὴν Ῥώμην περὶ τῆς
εἰρήνης:
<milestone n="16" unit="section" />
ἁπλῶς γὰρ οὐδὲν ἦν κύριον τῶν προειρημένων, εἰ μὴ καὶ τῷ δήμῳ δόξαι τῷ τῶν Ῥωμαίων.</p></div2>
<div2 type="chapter" n="31" org="uniform" sample="complete">
<milestone n="1" unit="section" />
<p>οὗτοι μὲν οὖν παραλαβόντες τούς τε Ῥοδίους
καὶ τοὺς Ἀθηναίους ἔπλεον ἐπὶ τὸ προκείμενον:
<milestone n="2" unit="section" />
παραπλησίως δὲ καὶ Μάρκος ἐξαπέστειλε Γάιον τὸν
Οὐαλέριον καί τινας ἑτέρους τῶν φίλων πράξοντας
τὰ περὶ τῆς εἰρήνης.
<milestone n="3" unit="section" />
ἀφικομένων δ᾽ εἰς τὴν Ῥώμην,
πάλιν ἐκαινοποιήθη τὰ τῆς ὀργῆς πρὸς Αἰτωλοὺς διὰ
Φιλίππου τοῦ βασιλέως:
<milestone n="4" unit="section" />
ἐκεῖνος γὰρ δοκῶν ἀδίκως
ὑπὸ τῶν Αἰτωλῶν ἀφῃρῆσθαι τὴν Ἀθαμανίαν καὶ τὴν
Δολοπίαν διεπέμψατο πρὸς τοὺς φίλους, ἀξιῶν αὐτοὺς
συνοργισθῆναι καὶ μὴ προσδέξασθαι τὰς διαλύσεις.
<milestone n="5" unit="section" />
διὸ καὶ τῶν μὲν Αἰτωλῶν εἰσπορευθέντων παρήκουεν
ἡ σύγκλητος, τῶν δὲ Ῥοδίων καὶ τῶν Ἀθηναίων ἀξιούντων ἐνετράπη καὶ προσέσχε τὸν νοῦν.
<milestone n="6" unit="section" />
καὶ γὰρ
ἐδόκει μετὰ Δάμων᾽ ὁ Κιχησίου λέων ἄλλα τε καλῶς εἰπεῖν καὶ παραδείγματι πρὸς τὸ παρὸν οἰκείῳ
χρήσασθαι κατὰ τὸν λόγον.
<milestone n="7" unit="section" />
ἔφη γὰρ ὀργίζεσθαι μὲν
εἰκότως τοῖς Αἰτωλοῖς: πολλὰ γὰρ εὖ πεπονθότας τοὺς
Αἰτωλοὺς ὑπὸ Ῥωμαίων οὐ χάριν ἀποδεδωκέναι τούτων, ἀλλ᾽ εἰς μέγαν ἐνηνοχέναι κίνδυνον τὴν Ῥωμαίων
ἡγεμονίαν ἐκκαύσαντας τὸν πρὸς Ἀντίοχον πόλεμον:
ἐν τούτῳ δὲ διαμαρτάνειν τὴν σύγκλητον,
<milestone n="8" unit="section" />
ἐν ᾧ τὴν
ὀργὴν φέρειν ἐπὶ τοὺς πολλούς.
<milestone n="9" unit="section" />
εἶναι γὰρ τὸ συμβαῖνον ἐν ταῖς πολιτείαις περὶ τὰ πλήθη παραπλήσιον
τῷ γινομένῳ περὶ τὴν θάλατταν.
<milestone n="10" unit="section" />
καὶ γὰρ ἐκείνην
κατὰ μὲν τὴν αὑτῆς φύσιν ἀεί ποτ᾽ εἶναι γαληνὴν καὶ
καθεστηκυῖαν καὶ συλλήβδην τοιαύτην ὥστε μηδέποτ᾽
ἂν ἐνοχλῆσαι μηδένα τῶν προσπελαζόντων αὐτῇ καὶ
χρωμένων:
<milestone n="11" unit="section" />
ἐπειδὰν δ᾽ ἐμπεσόντες εἰς αὐτὴν ἄνεμοι
βίαιοι ταράξωσι καὶ παρὰ φύσιν ἀναγκάσωσι κινεῖσθαι, τότε μηθὲν ἔτι δεινότερον εἶναι μηδὲ φοβερώτερον
θαλάττης: ὃ καὶ νῦν τοῖς κατὰ τὴν Αἰτωλίαν συμπεσεῖν.
<milestone n="12" unit="section" />
"ἕως μὲν γὰρ ἦσαν ἀκέραιοι, πάντων τῶν Ἑλλήνων ὑπῆρχον ὑμῖν εὐνούστατοι καὶ βεβαιότατοι
συνεργοὶ πρὸς τὰς πράξεις:
<milestone n="13" unit="section" />
ἐπεὶ δ᾽ ἀπὸ μὲν τῆς Ἀσίας
πνεύσαντες Θόας καὶ Δικαίαρχος, ἀπὸ δὲ τῆς Εὐρώπης
Μενεστᾶς καὶ Δαμόκριτος συνετάραξαν τοὺς ὄχλους
καὶ παρὰ φύσιν ἠνάγκασαν πᾶν καὶ λέγειν καὶ πράττειν,
<milestone n="14" unit="section" />
τότε δὴ κακῶς φρονοῦντες ἐβουλήθησαν μὲν ὑμῖν,
ἐγένοντο δ᾽ αὑτοῖς αἴτιοι κακῶν.
<milestone n="15" unit="section" />

ἀνθ᾽ ὧν ὑμᾶς δεῖ
πρὸς ἐκείνους ἔχειν ἀπαραιτήτως, ἐλεεῖν δὲ τοὺς πολλοὺς καὶ διαλύεσθαι πρὸς αὐτούς, εἰδότας ὅτι γενόμενοι πάλιν ἀκέραιοι, καὶ πρὸς τοῖς ἄλλοις ἔτι νῦν
ὑφ᾽ ὑμῶν σωθέντες, εὐνούστατοι πάλιν ἔσονται πάντων Ἑλλήνων.
<milestone n="16" unit="section" />
" ὁ μὲν οὖν Ἀθηναῖος ταῦτ᾽ εἰπὼν ἔπεισε
τὴν σύγκλητον διαλύεσθαι πρὸς τοὺς Αἰτωλούς.</p></div2>
<div2 type="chapter" n="32" org="uniform" sample="complete">
<milestone n="1" unit="section" />
<p>δόξαντος δὲ τῷ συνεδρίῳ, καὶ τοῦ δήμου συνεπιψηφίσαντος, ἐκυρώθη τὰ κατὰ τὰς διαλύσεις. τὰ
δὲ κατὰ μέρος ἦν τῶν συνθηκῶν ταῦτα.
<milestone n="2" unit="section" />
"ὁ δῆμος ὁ
τῶν Αἰτωλῶν τὴν ἀρχὴν καὶ τὴν δυναστείαν τοῦ δήμου τῶν Ῥωμαίων *
<milestone n="3" unit="section" />
**. πολεμίους μὴ διιέτω διὰ
τῆς χώρας καὶ τῶν πόλεων ἐπὶ Ῥωμαίους ἢ τοὺς συμμάχους καὶ φίλους αὐτῶν, μηδὲ χορηγείτω μηδὲν δημοσίᾳ βουλῇ.
<milestone n="4" unit="section" />
*** καὶ ἐὰν πολεμῶσιν πρός τινας Ῥωμαῖοι, πολεμείτω πρὸς αὐτοὺς ὁ δῆμος ὁ τῶν Αἰτωλῶν.
<milestone n="5" unit="section" />
τοὺς δὲ αὐτομόλους, τοὺς δραπέτας, τοὺς αἰχμαλώτους πάντας τοὺς Ῥωμαίων καὶ τῶν συμμάχων
ἀποδότωσαν Αἰτωλοί,
<milestone n="6" unit="section" />
χωρὶς τῶν ὅσοι κατὰ πόλεμον
ἁλόντες εἰς τὴν ἰδίαν ἀπῆλθον καὶ πάλιν ἑάλωσαν, καὶ
χωρὶς τῶν ὅσοι πολέμιοι Ῥωμαίων ἐγένοντο, καθ᾽ ὃν
καιρὸν Αἰτωλοὶ μετὰ Ῥωμαίων συνεπολέμουν, ἐν ἡμέραις ἑκατὸν ἀφ᾽ ἧς ἂν τὰ ὅρκια τελεσθῇ, τῷ ἄρχοντι
τῷ ἐν Κερκύρᾳ:
<milestone n="7" unit="section" />
ἐὰν δὲ μὴ εὑρεθῶσίν τινες ἐν τῷ
χρόνῳ τούτῳ, ὅταν ἐμφανεῖς γένωνται, τότε ἀποδότωσαν χωρὶς δόλου: καὶ τούτοις μετὰ τὰ ὅρκια μὴ
ἔστω ἐπάνοδος εἰς τὴν Αἰτωλίαν.
<milestone n="8" unit="section" />
δότωσαν δὲ Αἰτωλοὶ
ἀργυρίου μὴ χείρονος Ἀττικοῦ παραχρῆμα μὲν τάλαντα
Εὐβοϊκὰ διακόσια τῷ στρατηγῷ τῷ ἐν τῇ Ἑλλάδι,
ἀντὶ τρίτου μέρους τοῦ ἀργυρίου χρυσίον, ἐὰν βούλωνται, διδόντες, τῶν δέκα μνῶν ἀργυρίου χρυσίου
μνᾶν διδόντες,
<milestone n="9" unit="section" />
ἀφ᾽ ἧς δ᾽ ἂν ἡμέρας τὰ ὅρκια τμηθῇ
ἐν ἔτεσι τοῖς πρώτοις ἓξ κατὰ ἔτος ἕκαστον τάλαντα
πεντήκοντα: καὶ τὰ χρήματα καθιστάτωσαν ἐν Ῥώμῃ.
δότωσαν Αἰτωλοὶ ὁμήρους τῷ στρατηγῷ τετταράκοντα,
<milestone n="10" unit="section" />
μὴ νεωτέρους ἐτῶν δώδεκα μηδὲ πρεσβυτέρους τετταράκοντα, εἰς ἔτη ἕξ, οὓς ἂν Ῥωμαῖοι προκρίνωσιν,
χωρὶς στρατηγοῦ καὶ ἱππάρχου καὶ δημοσίου γραμματέως καὶ τῶν ὡμηρευκότων ἐν Ῥώμῃ. καὶ τὰ ὅμηρα
καθιστάτωσαν εἰς Ῥώμην:
<milestone n="11" unit="section" />
ἐὰν δέ τις ἀποθάνῃ τῶν
ὁμήρων, ἄλλον ἀντικαθιστάτωσαν.
<milestone n="12" unit="section" />
περὶ δὲ Κεφαλληνίας μὴ ἔστω ἐν ταῖς συνθήκαις.
<milestone n="13" unit="section" />
ὅσαι χῶραι καὶ πόλεις καὶ ἄνδρες, οἷς οὗτοι ἐχρῶντο, ἐπὶ Λευκίου Κοϊντίου καὶ Γναΐου Δομετίου στρατηγῶν ἢ ὕστερον ἑάλωσαν
ἢ εἰς φιλίαν ἦλθον Ῥωμαίοις, τούτων τῶν πόλεων καὶ
τῶν ἐν ταύταις μηδένα προσλαβέτωσαν Αἰτωλοί.
<milestone n="14" unit="section" />
ἡ δὲ
πόλις καὶ ἡ χώρα ἡ τῶν Οἰνιαδῶν Ἀκαρνάνων ἔστω."
<milestone n="15" unit="section" />
τμηθέντων δὲ τῶν ὁρκίων ἐπὶ τούτοις συνετετέλεστο τὰ τῆς εἰρήνης. καὶ τὰ μὲν κατὰ τοὺς Αἰτωλοὺς
καὶ καθόλου τοὺς Ἕλληνας τοιαύτην ἔσχε τὴν ἐπιγραφήν.  — </p></div2>
<div2 type="chapter" n="32b" org="uniform" sample="complete">
<milestone n="1" unit="section" />
<p>ὁ δὲ Φολούιος πραξικοπήσας νυκτὸς
κατέλαβε τὸ μέρος τῆς ἀκροπόλεως καὶ
τοὺς Ῥωμαίους εἰσήγαγε.  — </p></div2>
<div2 type="chapter" n="32c" org="uniform" sample="complete">
<milestone n="1" unit="section" />
<p>ὅτι τὸ καλὸν καὶ τὸ συμφέρον σπανίως
εἴωθε συντρέχειν, καὶ σπάνιοι τῶν ἀνδρῶν εἰσιν οἱ δυνάμενοι ταῦτα συνάγειν καὶ συναρμόζειν πρὸς
ἄλληλα.
<milestone n="2" unit="section" />
κατὰ μὲν γὰρ τὸ πολὺ πάντες ἴσμεν διότι τό
τε καλὸν φεύγει τὴν τοῦ παραυτίκα λυσιτελοῦς φύσιν
καὶ τὸ λυσιτελὲς τὴν τοῦ καλοῦ.
<milestone n="3" unit="section" />
πλὴν ὁ Φιλοποίμην προέθετο ταῦτα καὶ καθίκετο τῆς ἐπιβολῆς:
καλὸν μὲν γὰρ τὸ κατάγειν τοὺς αἰχμαλώτους φυγάδας
εἰς τὴν Σπάρτην, συμφέρον δὲ τὸ ταπεινῶσαι τὴν τῶν
Λακεδαιμονίων πόλιν, καταφονεύσαντα τοὺς δεδορυφορηκότας τῇ τῶν τυράννων δυναστείᾳ.
<milestone n="4" unit="section" />
θεωρῶν
δ᾽ ὅτι πάσης βασιλείας ἐπανορθώσεως αἴτια τὰ χρήματα γέγονεν, ἅτε φύσει νουνεχὴς ὢν καὶ στρατηγικός, περιεβα <gap /> γένοιτο κομιδὴ τῶν
ἔξω ποριζομένων χρημάτων.</p></div2>
<div2 type="chapter" n="33" org="uniform" sample="complete">
<head lang="la">III. Res Asiae</head>
<milestone n="1" unit="section" />
<p>ὅτι καθ᾽ ὃν καιρὸν ἐν τῇ Ῥώμῃ τὰ περὶ
τὰς συνθήκας τὰς πρὸς Ἀντίοχον καὶ καθόλου
περὶ τῆς Ἀσίας αἱ πρεσβεῖαι διεπράττοντο, κατὰ δὲ τὴν
Ἑλλάδα τὸ τῶν Αἰτωλῶν ἔθνος ἐπολεμεῖτο, κατὰ τοῦτον συνέβη τὸν περὶ τὴν Ἀσίαν πρὸς τοὺς Γαλάτας
πόλεμον ἐπιτελεσθῆναι, περὶ οὗ νῦν ἐνιστάμεθα τὴν
διήγησιν.  — 
<milestone n="2" unit="section" /></p>
<p>ὁ δὲ κατευδοκήσας τῷ νεανίσκῳ κατὰ τὴν ἀπάντησιν, τοῦτον ἀπέλυσε παραχρῆμ᾽ εἰς τὸ Πέργαμον.  — </p></div2>
<div2 type="chapter" n="34" org="uniform" sample="complete">
<milestone n="1" unit="section" />
<p>ὅτι Μοαγέτης ἦν τύραννος Κιβύρας, ὠμὸς γεγονὼς καὶ δόλιος,
<milestone n="2" unit="section" />
καὶ οὐκ ἄξιός ἐστιν ἐκ παραδρομῆς, ἀλλὰ μετ᾽ ἐπιστάσεως τυχεῖν τῆς ἁρμοζούσης μνήμης.  — 
<milestone n="3" unit="section" /></p>
<p>πλὴν συνεγγίζοντος Γναΐου ὑπάτου Ῥωμαίων τῇ
Κιβύρᾳ, καὶ τοῦ Ἑλουίου πεμφθέντος εἰς ἀπόπειραν ἐπὶ
τίνος ἐστὶ γνώμης, πρεσβευτὰς ἐξέπεμψε, παρακαλῶν
μὴ φθεῖραι τὴν χώραν, ὅτι φίλος ὑπάρχει Ῥωμαίων
καὶ πᾶν ποιήσει τὸ παραγγελλόμενον.
<milestone n="4" unit="section" />
καὶ ταῦτα
λέγων ἅμα προύτεινε στέφανον ἀπὸ πεντεκαίδεκα ταλάντων.
<milestone n="5" unit="section" />
ὧν ἀκούσας αὐτὸς μὲν ἀφέξεσθαι τῆς χώρας
ἔφη, πρὸς δὲ τὸν στρατηγὸν ἐκέλευσε πρεσβεύειν ὑπὲρ
τῶν ὅλων: ἕπεσθαι γὰρ αὐτὸν μετὰ τῆς στρατείας κατὰ
πόδας.
<milestone n="6" unit="section" />
γενομένου δὲ τούτου, καὶ πέμψαντος τοῦ Μοαγέτου μετὰ τῶν πρεσβευτῶν καὶ τὸν ἀδελφόν, ἀπαντήσας κατὰ πορείαν ὁ Γνάιος ἀνατατικῶς καὶ πικρῶς
ὡμίλησε τοῖς πρεσβευταῖς,
<milestone n="7" unit="section" />
φάσκων οὐ μόνον ἀλλοτριώτατον γεγονέναι Ῥωμαίων τὸν Μοαγέτην πάντων τῶν κατὰ τὴν Ἀσίαν δυναστῶν, ἀλλὰ καὶ κατὰ τὴν
ῥώμην ὅλην* εἰς καθαίρεσιν τῆς ἀρχῆς καὶ ἐπιστροφῆς
εἶναι καὶ κολάσεως.
<milestone n="8" unit="section" />
οἱ δὲ πρεσβευταὶ καταπλαγέντες
τὴν ἐπίφασιν τῆς ὀργῆς τῶν μὲν ἄλλων ἐντολῶν ἀπέστησαν, ἠξίουν δ᾽ αὐτὸν εἰς λόγους ἐλθεῖν.
<milestone n="9" unit="section" />
συγχωρήσαντος δὲ τότε μὲν ἐπανῆλθον εἰς τὴν Κιβύραν,
<milestone n="10" unit="section" />
εἰς
δὲ τὴν ἐπαύριον ἐξῆλθεν μετὰ τῶν φίλων ὁ τύραννος
κατά τε τὴν ἐσθῆτα καὶ τὴν ἄλλην προστασίαν λιτὸς
καὶ ταπεινός, ἔν τε τοῖς ἀπολογισμοῖς κατολοφυρόμενος
τὴν ἀδυναμίαν τὴν αὑτοῦ καὶ τὴν ἀσθένειαν ὧν ἐπῆρχε
πόλεων, καὶ πρὸς τούτοις ἠξίου προσδέξασθαι τὰ
πεντεκαίδεκα τάλαντα τὸν Γνάιον:
<milestone n="11" unit="section" />
ἐκράτει δὲ τῆς
Κιβύρας καὶ Συλείου καὶ τῆς ἐν Λίμνῃ πόλεως.
<milestone n="12" unit="section" />
ὁ δὲ
Γνάιος καταπλαγεὶς τὴν ἀπόνοιαν ἄλλο μὲν οὐδὲν εἶπε
πρὸς αὐτόν, ἐὰν δὲ μὴ διδῷ πεντακόσια τάλαντα μετὰ
μεγάλης χάριτος, οὐ τὴν χώραν ἔφη φθερεῖν, ἀλλὰ τὴν
πόλιν αὐτὴν πολιορκήσειν καὶ διαρπάσειν.
<milestone n="13" unit="section" />
ὅθεν ὁ Μοαγέτης κατορρωδήσας τὸ μέλλον ἐδεῖτο μηδὲν ποιῆσαι
τοιοῦτον, καὶ προσετίθει κατὰ βραχὺ τῶν χρημάτων,
καὶ τέλος ἔπεισε τὸν Γνάιον ἑκατὸν τάλαντα καὶ μυρίους μεδίμνους λαβόντα πυρῶν προσδέξασθαι πρὸς
τὴν φιλίαν αὐτόν.  — </p></div2>
<div2 type="chapter" n="35" org="uniform" sample="complete">
<milestone n="1" unit="section" />
<p>ὅτι κατὰ τὸν καιρὸν ἡνίκα Γνάιος διῄει τὸν
Κολοβάτον προσαγορευόμενον ποταμόν, ἦλθον πρὸς
αὐτὸν πρέσβεις ἐκ τῆς Ἰσίνδης προσαγορευομένης πόλεως, δεόμενοι σφίσι βοηθῆσαι:
<milestone n="2" unit="section" />
τοὺς γὰρ Τερμησσεῖς,
ἐπισπασαμένους Φιλόμηλον, τήν τε χώραν ἔφασαν
αὑτῶν ἀνάστατον πεποιηκέναι καὶ τὴν πόλιν διηρπακέναι, νῦν τε πολιορκεῖν τὴν ἄκραν, συμπεφευγότων
εἰς αὐτὴν πάντων τῶν πολιτῶν ὁμοῦ γυναιξὶ καὶ τέκνοις.
<milestone n="3" unit="section" />
ὧν διακούσας ὁ Γνάιος ἐκείνοις μὲν ὑπέσχετο
βοηθήσειν μετὰ μεγάλης χάριτος, αὐτὸς δὲ νομίσας ἑρμαῖον εἶναι τὸ προσπεπτωκὸς ἐποιεῖτο τὴν πορείαν ὡς
ἐπὶ τῆς Παμφυλίας.</p>
<p>ὁ δὲ Γνάιος συνεγγίσας τῇ Τερμησσῷ,
<milestone n="4" unit="section" />
πρὸς μὲν
τούτους συνέθετο φιλίαν, λαβὼν πεντήκοντα τάλαντα,
παραπλησίως δὲ καὶ πρὸς Ἀσπενδίους.
<milestone n="5" unit="section" />
ἀποδεξάμενος
δὲ καὶ τοὺς παρὰ τῶν ἄλλων πόλεων πρεσβευτὰς κατὰ
τὴν Παμφυλίαν καὶ τὴν προειρημένην δόξαν ἐνεργασάμενος ἑκάστοις κατὰ τὰς ἐντεύξεις, ἅμα δὲ καὶ τοὺς
Ἰσινδεῖς ἐξελόμενος ἐκ τῆς πολιορκίας, αὖθις ἐποιεῖτο
τὴν πορείαν ὡς ἐπὶ τοὺς Γαλάτας.  — </p></div2>
<div2 type="chapter" n="36" org="uniform" sample="complete">
<milestone n="1" unit="section" />
<p>ὅτι Κύρμασα πόλιν λαβὼν ὁ Γνάιος καὶ λείαν
ἄφθονον ἀνέζευξεν.
<milestone n="2" unit="section" />
προαγόντων δ᾽ αὐτῶν παρὰ τὴν
λίμνην, παρεγένοντο πρέσβεις ἐκ Λυσινόης διδόντες
αὑτοὺς εἰς τὴν πίστιν.
<milestone n="3" unit="section" />
οὓς προσδεξάμενος ἐνέβαλεν
εἰς τὴν τῶν Σαγαλασσέων γῆν καὶ πολὺ πλῆθος ἐξελασάμενος λείας ἀπεκαραδόκει τοὺς ἐκ τῆς πόλεως ἐπὶ
τίνος ἔσονται γνώμης.
<milestone n="4" unit="section" />
παραγενομένων δὲ πρεσβευτῶν
ὡς αὐτόν, ἀποδεξάμενος τοὺς ἄνδρας καὶ λαβὼν πεντήκοντα ταλάντων στέφανον καὶ δισμυρίους κριθῶν μεδίμνους καὶ δισμυρίους πυρῶν, προσεδέξατο τούτους
εἰς τὴν φιλίαν.  — </p></div2>
<div2 type="chapter" n="37" org="uniform" sample="complete">
<milestone n="1" unit="section" />
<p>ὅτι Γνάιος ὁ στρατηγὸς τῶν Ῥωμαίων πρέσβεις
ἐξαπέστειλε πρὸς τὸν Ἐποσόγνατον τὸν Γαλάτην,
ὅπως πρεσβεύσῃ πρὸς τοὺς τῶν Γαλατῶν βασιλεῖς.
<milestone n="2" unit="section" />
καὶ
[ὁ] Ἐποσόγνατος ἔπεμψε πρὸς Γνάιον πρέσβεις καὶ
παρεκάλει [τὸν Γνάιον] τὸν τῶν Ῥωμαίων στρατηγὸν
μὴ προεξαναστῆναι μηδ᾽ ἐπιβαλεῖν χεῖρας τοῖς Τολιστοβογίοις Γαλάταις,
<milestone n="3" unit="section" />
καὶ διότι πρεσβεύσει πρὸς
τοὺς βασιλεῖς αὐτῶν Ἐποσόγνατος καὶ ποιήσεται λόγους
ὑπὲρ τῆς φιλίας, καὶ πεπεῖσθαι πρὸς πᾶν αὐτοὺς παραστήσεσθαι τὸ καλῶς ἔχον.  — 
<milestone n="4" unit="section" /></p>
<p>Γνάιος ὁ ὕπατος Ῥωμαίων διερχόμενος ἐγεφύρωσε
τὸν Σαγγάριον ποταμόν, τελέως κοῖλον ὄντα καὶ
δύσβατον.
<milestone n="5" unit="section" />
καὶ παρ᾽ αὐτὸν τὸν ποταμὸν στρατοπεδευσαμένου παραγίνονται Γάλλοι παρ᾽ Ἄττιδος καὶ Βαττάκου τῶν ἐκ Πεσσινοῦντος ἱερέων τῆς Μητρὸς τῶν
θεῶν,
<milestone n="6" unit="section" />
ἔχοντες προστηθίδια καὶ τύπους, φάσκοντες
προσαγγέλλειν τὴν θεὸν νίκην καὶ κράτος.
<milestone n="7" unit="section" />
οὓς ὁ Γνάιος
φιλανθρώπως ὑπεδέξατο.  — 
<milestone n="8" unit="section" /></p>
<p>ὄντος δὲ τοῦ Γναΐου πρὸς τὸ πολισμάτιον τὸ καλούμενον Γορδίειον, ἧκον παρ᾽ Ἐποσογνάτου πρέσβεις
ἀποδηλοῦντες ὅτι πορευθεὶς διαλεχθείη τοῖς τῶν Γαλατῶν βασιλεῦσιν,
<milestone n="9" unit="section" />
οἱ δ᾽ ἁπλῶς εἰς οὐδὲν συγκαταβαίνοιεν φιλάνθρωπον, ἀλλ᾽ ἡθροικότες ὁμοῦ τέκνα καὶ
γυναῖκας καὶ τὴν ἄλλην κτῆσιν ἅπασαν εἰς τὸ καλούμενον ὄρος Ὄλυμπον ἕτοιμοι πρὸς μάχην εἰσίν.  — </p></div2>
<div2 type="chapter" n="38" org="uniform" sample="complete">
<milestone n="1" unit="section" />
<p>Χιομάραν δὲ συνέβη τὴν Ὀρτιάγοντος αἰχμάλωτον γενέσθαι μετὰ τῶν ἄλλων γυναικῶν, ὅτε Ῥωμαῖοι καὶ Γνάιος ἐνίκησαν μάχῃ τοὺς ἐν Ἀσίᾳ Γαλάτας.
<milestone n="2" unit="section" />
ὁ δὲ λαβὼν αὐτὴν ταξίαρχος ἐχρήσατο τῇ τύχῃ στρατιωτικῶς καὶ κατῄσχυνεν.
<milestone n="3" unit="section" />
ἦν δ᾽ ἄρα καὶ πρὸς ἡδονὴν
καὶ ἀργύριον ἀμαθὴς καὶ ἀκρατὴς ἄνθρωπος, ἡττήθη
δ᾽ ὅμως ὑπὸ τῆς φιλαργυρίας, καὶ χρυσίου συχνοῦ
διομολογηθέντος ὑπὲρ τῆς γυναικὸς ἦγεν αὐτὴν ἀπολυτρώσων, ποταμοῦ τινος ἐν μέσῳ διείργοντος.
<milestone n="4" unit="section" />
ὡς
δὲ διαβάντες οἱ Γαλάται τὸ χρυσίον ἔδωκαν αὐτῷ καὶ
παρελάμβανον τὴν Χιομάραν, ἡ μὲν ἀπὸ νεύματος
προσέταξεν ἑνὶ παῖσαι τὸν Ῥωμαῖον ἀσπαζόμενον
αὐτὴν καὶ φιλοφρονούμενον,
<milestone n="5" unit="section" />
ἐκείνου δὲ πεισθέντος καὶ
τὴν κεφαλὴν ἀποκόψαντος, ἀραμένη καὶ περιστείλασα
τοῖς κόλποις ἀπήλαυνεν.
<milestone n="6" unit="section" />
ὡς δ᾽ ἦλθε πρὸς τὸν ἄνδρα
καὶ τὴν κεφαλὴν αὐτῷ προύβαλεν, ἐκείνου θαυμάσαντος καὶ εἰπόντος "ὦ γύναι, καλὸν ἡ πίστις" "ναί", εἶπεν
"ἀλλὰ κάλλιον ἕνα μόνον ζῆν ἐμοὶ συγγεγενημένον".
<milestone n="7" unit="section" />
ταύτῃ μὲν ὁ Πολύβιός φησι διὰ λόγων ἐν Σάρδεσι γενόμενος θαυμάσαι τό τε φρόνημα καὶ τὴν σύνεσιν.  — </p></div2>
<div2 type="chapter" n="39" org="uniform" sample="complete">
<milestone n="1" unit="section" />
<p>ὅτι τῶν Ῥωμαίων μετὰ τὴν τῶν Γαλατῶν νίκην
αὐτῶν πραχθεῖσαν στρατοπεδευόντων περὶ τὴν Ἄγκυραν πόλιν, καὶ τοῦ Γναΐου τοῦ στρατηγοῦ προάγειν
εἰς τοὔμπροσθεν μέλλοντος,
<milestone n="2" unit="section" />
παραγίνονται πρέσβεις
παρὰ τῶν Τεκτοσάγων, ἀξιοῦντες τὸν Γνάιον τὰς μὲν
δυνάμεις ἐᾶσαι κατὰ χώραν, αὐτὸν δὲ κατὰ τὴν ἐπιοῦσαν ἡμέραν προελθεῖν εἰς τὸν μεταξὺ τόπον τῶν στρατοπέδων: ἥξειν δὲ καὶ τοὺς παρ᾽ αὑτῶν βασιλεῖς κοινολογησομένους ὑπὲρ τῶν διαλύσεων.
<milestone n="3" unit="section" />
τοῦ δὲ Γναΐου
συγκαταθεμένου καὶ παραγενηθέντος κατὰ τὸ συνταχθὲν μετὰ πεντακοσίων ἱππέων, τότε μὲν οὐκ ἦλθον
οἱ βασιλεῖς:
<milestone n="4" unit="section" />
ἀνακεχωρηκότος δ᾽ αὐτοῦ πρὸς τὴν ἰδίαν
παρεμβολήν, αὖθις ἧκον οἱ πρέσβεις ὑπὲρ μὲν τῶν
βασιλέων σκήψεις τινὰς λέγοντες, ἀξιοῦντες δὲ πάλιν
ἐλθεῖν αὐτόν, ἐπειδὴ τοὺς πρώτους ἄνδρας ἐκπέμψουσιν
κοινολογησομένους ὑπὲρ τῶν ὅλων.
<milestone n="5" unit="section" />
ὁ δὲ Γνάιος κατανεύσας ἥξειν αὐτὸς μὲν ἔμεινεν ἐπὶ τῆς ἰδίας στρατοπεδείας, Ἄτταλον δὲ καὶ τῶν χιλιάρχων τινὰς ἐξαπέστειλεν μετὰ τριακοσίων ἱππέων.
<milestone n="6" unit="section" />
οἱ δὲ τῶν Γαλατῶν

πρέσβεις ἦλθον μὲν κατὰ τὸ συνταχθὲν καὶ λόγους
ἐποιήσαντο περὶ τῶν πραγμάτων, τέλος δ᾽ ἐπιθεῖναι
τοῖς προειρημένοις ἢ κυρῶσαί τι τῶν δοξάντων οὐκ
ἔφασαν εἶναι δυνατόν:
<milestone n="7" unit="section" />
τοὺς δὲ βασιλεῖς τῇ κατὰ πόδας ἥξειν διωρίζοντο, συνθησομένους καὶ πέρας ἐπιθήσοντας, εἰ καὶ Γνάιος ὁ στρατηγὸς ἔλθοι πρὸς αὐτούς.
<milestone n="8" unit="section" />
τῶν δὲ περὶ τὸν Ἄτταλον ἐπαγγειλαμένων
ἥξειν τὸν Γνάιον, τότε μὲν ἐπὶ τούτοις διελύθησαν.
<milestone n="9" unit="section" />
ἐποιοῦντο δὲ τὰς ὑπερθέσεις ταύτας οἱ Γαλάται καὶ
διεστρατήγουν τοὺς Ῥωμαίους βουλόμενοι τῶν τε σωμάτων τινὰ τῶν ἀναγκαίων καὶ τῶν χρημάτων ὑπερθέσθαι πέραν Ἅλυος ποταμοῦ, μάλιστα δὲ τὸν στρατηγὸν τῶν Ῥωμαίων, εἰ δυνηθεῖεν, λαβεῖν ὑποχείριον:
εἰ δὲ μή γε, πάντως ἀποκτεῖναι.
<milestone n="10" unit="section" />
ταῦτα δὲ προθέμενοι κατὰ τὴν ἐπιοῦσαν ἐκαραδόκουν τὴν παρουσίαν
τῶν Ῥωμαίων, ἑτοίμους ἔχοντες ἱππεῖς εἰς χιλίους.
<milestone n="11" unit="section" />
ὁ
δὲ Γνάιος διακούσας τῶν περὶ τὸν Ἄτταλον καὶ πεισθεὶς ἥξειν τοὺς βασιλεῖς, ἐξῆλθεν, καθάπερ εἰώθει,
μετὰ πεντακοσίων ἱππέων.
<milestone n="12" unit="section" />
συνέβη δὲ ταῖς πρότερον
ἡμέραις τοὺς ἐπὶ τὰς ξυλείας καὶ χορτολογίας ἐκπορευομένους ἐκ τοῦ τῶν Ῥωμαίων χάρακος ἐπὶ ταῦτα
τὰ μέρη πεποιῆσθαι τὴν ἔξοδον, ἐφεδρείᾳ χρωμένους
τοῖς ἐπὶ τὸν σύλλογον πορευομένοις ἱππεῦσιν.
<milestone n="13" unit="section" />
οὗ καὶ
τότε γενομένου καὶ πολλῶν ἐξεληλυθότων, συνέταξαν
οἱ χιλίαρχοι καὶ τοὺς εἰθισμένους ἐφεδρεύειν τοῖς
προνομεύουσιν ἱππεῖς ἐπὶ ταῦτα τὰ μέρη ποιήσασθαι
τὴν ἔξοδον.
<milestone n="14" unit="section" />
ὧν ἐκπορευθέντων, αὐτομάτως τὸ δέον
ἐγενήθη πρὸς τὴν ἐπιφερομένην χρείαν.  — </p></div2>
<div2 type="chapter" n="40" org="uniform" sample="complete">
<milestone n="1" unit="section" />
<p>ἐν <gap extent="7" /> η <gap /> τῆς  πράξεως τῆς περὶ τὸν
Ἀριαράθην εἰς τὴν παροιμίαν: ἔχοντες γὰρ π <gap />  διετε
<gap extent="7" /> οι τοῖς πολεμίοις ἐγένοντο.</p></div2>
<div2 type="chapter" n="41" org="uniform" sample="complete">
<head lang="la">C. Olymp. 147, 4.  Res Asiae</head>
<milestone n="1" unit="section" />
<p>ὅτι κατὰ τοὺς καιροὺς τούτους κατὰ τὴν
Ἀσίαν Γναΐου τοῦ τῶν Ῥωμαίων στρατηγοῦ
παραχειμάζοντος ἐν Ἐφέσῳ, κατὰ τὸν τελευταῖον ἐνιαυτὸν τῆς ὑποκειμένης ὀλυμπιάδος,
παρεγένοντο πρεσβεῖαι παρά τε τῶν Ἑλληνίδων πόλεων τῶν ἐπὶ τῆς
Ἀσίας καὶ παρ᾽ ἑτέρων πλειόνων, συμφοροῦσαι στεφάνους τῷ Γναΐῳ διὰ τὸ νενικηκέναι τοὺς Γαλάτας.
<milestone n="2" unit="section" />
ἅπαντες γὰρ οἱ τὴν ἐπὶ τάδε τοῦ Ταύρου κατοικοῦντες
οὐχ οὕτως ἐχάρησαν Ἀντιόχου λειφθέντος ἐπὶ τῷ δοκεῖν ἀπολελύσθαι τινὲς μὲν φόρων, οἱ δὲ φρουρᾶς,
καθόλου δὲ πάντες βασιλικῶν προσταγμάτων, ὡς ἐπὶ
τῷ τὸν ἀπὸ τῶν βαρβάρων αὐτοῖς φόβον ἀφῃρῆσθαι καὶ δοκεῖν ἀπηλλάχθαι τῆς τούτων ὕβρεως καὶ
παρανομίας.
<milestone n="3" unit="section" />
ἦλθε δὲ καὶ παρ᾽ Ἀντιόχου Μουσαῖος καὶ
παρὰ τῶν Γαλατῶν πρεσβευταί, βουλόμενοι μαθεῖν ἐπὶ
τίσιν αὐτοὺς δεῖ ποιεῖσθαι τὴν φιλίαν.
<milestone n="4" unit="section" />
ὁμοίως δὲ καὶ
παρ᾽ Ἀριαράθου τοῦ τῶν Καππαδοκῶν βασιλέως: καὶ
γὰρ οὗτος, μετασχὼν Ἀντιόχῳ τῶν αὐτῶν ἐλπίδων καὶ
κοινωνήσας τῆς πρὸς Ῥωμαίους μάχης, ἐδεδίει καὶ διηπορεῖτο περὶ τῶν καθ᾽ αὑτόν.
<milestone n="5" unit="section" />
διὸ καὶ πλεονάκις πέμπων πρεσβευτὰς ἐβούλετο μαθεῖν τί δοὺς ἢ τί πράξας
δύναιτ᾽ ἂν παραιτήσασθαι τὴν σφετέραν ἄγνοιαν.
<milestone n="6" unit="section" />
ὁ δὲ στρατηγὸς τὰς μὲν παρὰ τῶν πόλεων πρεσβείας
πάσας ἐπαινέσας καὶ φιλανθρώπως ἀποδεξάμενος ἐξαπέστειλε,
<milestone n="7" unit="section" />
τοῖς δὲ Γαλάταις ἀπεκρίθη διότι προσδεξάμενος Εὐμένη τὸν βασιλέα, τότε ποιήσεται τὰς πρὸς
αὐτοὺς συνθήκας. τοῖς δὲ περὶ Ἀριαράθην εἶπεν ἑξακόσια τάλαντα δόντας τὴν εἰρήνην ἔχειν.
<milestone n="8" unit="section" />
πρὸς δὲ τὸν
Ἀντιόχου πρεσβευτὴν συνετάξατο μετὰ τῆς δυνάμεως
ἥξειν ἐπὶ τοὺς τῆς Παμφυλίας ὅρους, τά τε δισχίλια
τάλαντα καὶ πεντακόσια κομιούμενος καὶ τὸν σῖτον ὃν
ἔδει δοῦναι τοῖς στρατιώταις αὐτοῦ πρὸ τῶν συνθηκῶν
κατὰ τὰς πρὸς Λεύκιον ὁμολογίας.
<milestone n="9" unit="section" />
μετὰ δὲ ταῦτα καθαρμὸν ποιησάμενος τῆς δυνάμεως, καὶ τῆς ὥρας παραδιδούσης, παραλαβὼν Ἄτταλον ἀνέζευξεν καὶ παραγενόμενος εἰς Ἀπάμειαν ὀγδοαῖος ἐπέμεινε τρεῖς ἡμέρας,
κατὰ δὲ τὴν τετάρτην ἀναζεύξας προῆγε, χρώμενος ἐνεργοῖς ταῖς πορείαις.
<milestone n="10" unit="section" />
ἀφικόμενος δὲ τριταῖος εἰς τὸν συνταχθέντα τόπον τοῖς περὶ Ἀντίοχον, αὐτοῦ κατεστρατοπέδευσε.
<milestone n="11" unit="section" />
συμμιξάντων δὲ τῶν περὶ τὸν Μουσαῖον καὶ
παρακαλούντων αὐτὸν ἐπιμεῖναι, διότι καθυστεροῦσιν
αἵ θ᾽ ἅμαξαι καὶ τὰ κτήνη τὰ παρακομίζοντα τὸν</p>
<p>σῖτον καὶ τὰ χρήματα, πεισθεὶς τούτοις ἐπέμεινε
τρεῖς ἡμέρας.
<milestone n="12" unit="section" />
τῆς δὲ χορηγίας ἐλθούσης τὸν μὲν σῖτον
ἐμέτρησε ταῖς δυνάμεσι, τὰ δὲ χρήματα παραδούς τινι
τῶν χιλιάρχων συνέταξεν παρακομίζειν εἰς Ἀπάμειαν.</p></div2>
<div2 type="chapter" n="42" org="uniform" sample="complete">
<milestone n="1" unit="section" />
<p>αὐτὸς δὲ πυνθανόμενος τὸν ἐπὶ τῆς Πέργης
καθεσταμένον ὑπ᾽ Ἀντιόχου φρούραρχον οὔτε τὴν
φρουρὰν ἐξάγειν οὔτ᾽ αὐτὸν ἐκχωρεῖν ἐκ τῆς πόλεως,
ὥρμησε μετὰ τῆς δυνάμεως ἐπὶ τὴν Πέργην.
<milestone n="2" unit="section" />
ἐγγίζοντος
δ᾽ αὐτοῦ τῇ πόλει, παρῆν ἀπαντῶν ὁ τεταγμένος ἐπὶ
τῆς φρουρᾶς, ἀξιῶν καὶ δεόμενος μὴ προκαταγινώσκειν
αὑτοῦ:
<milestone n="3" unit="section" />
ποιεῖν γὰρ ἕν τι τῶν καθηκόντων: παραλαβὼν
γὰρ ἐν πίστει παρ᾽ Ἀντιόχου τὴν πόλιν τηρεῖν ἔφη
ταύτην, ἕως ἂν διασαφηθῇ πάλιν παρὰ τοῦ πιστεύσαντος τί δεῖ ποιεῖν: μέχρι δὲ τοῦ νῦν ἁπλῶς οὐδὲν
αὐτῷ παρ᾽ οὐδενὸς ἀποδεδηλῶσθαι.
<milestone n="4" unit="section" />
διόπερ ἠξίου τριάκονθ᾽ ἡμέρας χάριν τοῦ διαπεμψάμενος ἐρέσθαι τὸν
βασιλέα τί δεῖ πράττειν.
<milestone n="5" unit="section" />
ὁ δὲ Γνάιος, θεωρῶν τὸν
Ἀντίοχον ἐν πᾶσι τοῖς ἄλλοις εὐσυνθετοῦντα, συνεχώρησε πέμπειν καὶ πυνθάνεσθαι τοῦ βασιλέως: καὶ
μετά τινας ἡμέρας πυθόμενος παρέδωκε τὴν πόλιν.
<milestone n="6" unit="section" /></p>
<p>κατὰ δὲ τὸν καιρὸν τοῦτον οἱ δέκα πρεσβευταὶ
καὶ [ὁ] βασιλεὺς Εὐμένης εἰς Ἔφεσον κατέπλευσαν,
ἤδη τῆς θερείας ἐναρχομένης: καὶ δύ᾽ ἡμέρας ἐκ τοῦ
πλοῦ προσαναλαβόντες αὑτοὺς ἀνέβαινον εἰς τὴν Ἀπάμειαν.
<milestone n="7" unit="section" />
ὁ δὲ Γνάιος, προσπεσούσης αὐτῷ τῆς τούτων
παρουσίας, Λεύκιον μὲν τὸν ἀδελφὸν μετὰ τετρακισχιλίων ἐξαπέστειλε πρὸς τοὺς Ὀροανδεῖς, πειθανάγκης
ἔχοντας διάθεσιν χάριν τοῦ κομίσασθαι τὰ προσοφειλόμενα τῶν ὁμολογηθέντων χρημάτων,
<milestone n="8" unit="section" />
αὐτὸς δὲ μετὰ
τῆς δυνάμεως ἀναζεύξας ἠπείγετο, σπεύδων συνάψαι
τοῖς περὶ τὸν Εὐμένη.
<milestone n="9" unit="section" />
παραγενόμενος δ᾽ εἰς τὴν Ἀπάμειαν καὶ καταλαβὼν τόν τε βασιλέα καὶ τοὺς δέκα,
συνήδρευεν περὶ τῶν πραγμάτων.
<milestone n="10" unit="section" />
ἔδοξεν οὖν
αὐτοῖς κυρῶσαι πρῶτον τὰ πρὸς Ἀντίοχον ὅρκια καὶ
τὰς συνθήκας, ὑπὲρ ὧν οὐδὲν ἂν δέοι πλείω διατίθεσθαι λόγον, ἀλλ᾽ ἐξ αὐτῶν τῶν ἐγγράπτων ποιεῖσθαι
τὰς διαλήψεις.</p></div2>
<div2 type="chapter" n="43" org="uniform" sample="complete">
<milestone n="1" unit="section" />
<p>ἦν δὲ τοιαύτη τις ἡ τῶν κατὰ μέρος
διάταξις: φιλίαν ὑπάρχειν Ἀντιόχῳ καὶ
Ῥωμαίοις εἰς ἅπαντα τὸν χρόνον ποιοῦντι τὰ κατὰ
τὰς συνθήκας.
<milestone n="2" unit="section" />
μὴ διιέναι βασιλέα Ἀντίοχον καὶ τοὺς
ὑποταττομένους διὰ τῆς αὑτῶν χώρας ἐπὶ Ῥωμαίους
καὶ τοὺς συμμάχους πολεμίους μηδὲ χορηγεῖν αὐτοῖς
μηδέν:
<milestone n="3" unit="section" />
ὁμοίως δὲ καὶ Ῥωμαίους καὶ τοὺς συμμάχους
ἐπ᾽ Ἀντίοχον καὶ τοὺς ὑπ᾽ ἐκεῖνον ταττομένους.
<milestone n="4" unit="section" />
μὴ πολεμῆσαι δὲ Ἀντίοχον τοῖς ἐπὶ ταῖς νήσοις
μηδὲ τοῖς κατὰ τὴν Εὐρώπην.
<milestone n="5" unit="section" />
ἐκχωρείτω δὲ
πόλεων καὶ χώρας *
<milestone n="6" unit="section" />
**. μὴ ἐξαγέτω μηδὲν πλὴν
τῶν ὅπλων ὧν φέρουσιν οἱ στρατιῶται: εἰ δέ τι
τυγχάνουσιν ἀπενηνεγμένοι, καθιστάτωσαν πάλιν εἰς
τὰς αὐτὰς πόλεις.
<milestone n="7" unit="section" />
μηδ᾽ ὑποδεχέσθωσαν τοὺς ἐκ τῆς
Εὐμένους τοῦ βασιλέως μήτε στρατιώτας μήτ᾽ ἄλλον
μηδένα.
<milestone n="8" unit="section" />
εἰ δέ τινες ἐξ ὧν ἀπολαμβάνουσιν οἱ Ῥωμαῖοι
πόλεων μετὰ δυνάμεώς εἰσιν Ἀντιόχου, τούτους εἰς
Ἀπάμειαν ἀποκαταστησάτωσαν.
<milestone n="9" unit="section" />
τοῖς δὲ Ῥωμαίοις καὶ
τοῖς συμμάχοις εἴ τινες εἶεν ἐκ τῆς Ἀντιόχου βασιλείας, εἶναι τὴν ἐξουσίαν καὶ μένειν, εἰ βούλονται,
καὶ ἀποτρέχειν.
<milestone n="10" unit="section" />
τοὺς δὲ δούλους Ῥωμαίων καὶ τῶν
συμμάχων ἀποδότω Ἀντίοχος καὶ οἱ ὑπ᾽ αὐτὸν ταττόμενοι, καὶ τοὺς ἁλόντας καὶ τοὺς αὐτομολήσαντας, καὶ
εἴ τινα αἰχμάλωτόν ποθεν εἰλήφασιν.
<milestone n="11" unit="section" />
ἀποδότω δὲ Ἀντίοχος, ἐὰν ᾖ δυνατὸν αὐτῷ, καὶ Ἀννίβαν Ἀμίλκου
Καρχηδόνιον καὶ Μνασίλοχον Ἀκαρνᾶνα καὶ Θόαντα
Αἰτωλόν, καὶ Εὐβουλίδαν καὶ Φίλωνα Χαλκιδεῖς, καὶ
τῶν Αἰτωλῶν ὅσοι κοινὰς εἰλήφασιν ἀρχάς,
<milestone n="12" unit="section" />
καὶ τοὺς
ἐλέφαντας τοὺς ἐν Ἀπαμείᾳ πάντας, καὶ μηκέτι ἄλλους
ἐχέτω.
<milestone n="13" unit="section" />
ἀποδότω δὲ καὶ τὰς ναῦς τὰς μακρὰς καὶ τὰ
ἐκ τούτων ἄρμενα καὶ τὰ σκεύη, καὶ μηκέτι ἐχέτω πλὴν
δέκα καταφράκτων: μηδὲ λέμβον πλείοσι τριάκοντα
κωπῶν ἐχέτω ἐλαυνόμενον, μηδὲ μονήρη πολέμου ἕνεκεν, 
<milestone n="14" unit="section" />
οὗ αὐτὸς κατάρχει. μηδὲ πλείτωσαν ἐπὶ τάδε
τοῦ Καλυκάδνου καὶ Σαρπηδονίου ἀκρωτηρίου, εἰ μὴ
φόρους ἢ πρέσβεις ἢ ὁμήρους ἄγοιεν.
<milestone n="15" unit="section" />
μὴ ἐξέστω δὲ
Ἀντιόχῳ μηδὲ ξενολογεῖν ἐκ τῆς ὑπὸ Ῥωμαίους ταττομένης μηδ᾽ ὑποδέχεσθαι τοὺς φεύγοντας.
<milestone n="16" unit="section" />
ὅσαι δὲ οἰκίαι
Ῥοδίων ἢ τῶν συμμάχων ἦσαν ἐν τῇ ὑπὸ βασιλέα
Ἀντίοχον ταττομένῃ ταύτας εἶναι Ῥοδίων, ὡς καὶ πρὸ
τοῦ τὸν πόλεμον ἐξενεγκεῖν.
<milestone n="17" unit="section" />
καὶ εἴ τι χρῆμα ὀφείλετ᾽
αὐτοῖς, ὁμοίως ἔστω πράξιμον: καὶ εἴ τι ἀπελήφθη ἀπ᾽
αὐτῶν, ἀναζητηθὲν ἀποδοθήτω. ἀτελῆ δὲ ὁμοίως ὡς
καὶ πρὸ τοῦ πολέμου τὰ πρὸς τοὺς Ῥοδίους ὑπαρχέτω.
εἰ δέ τινας τῶν πόλεων,
<milestone n="18" unit="section" />
ἃς ἀποδοῦναι δεῖ Ἀντίοχον,
ἑτέροις δέδωκεν Ἀντίοχος, ἐξαγέτω καὶ ἐκ τούτων τὰς
φρουρὰς καὶ τοὺς ἄνδρας. ἐὰν δέ τινες ὕστερον ἀποτρέχειν βούλωνται, μὴ προσδεχέσθω.
<milestone n="19" unit="section" />
ἀργυρίου δὲ δότω
Ἀντίοχος Ἀττικοῦ Ῥωμαίοις ἀρίστου τάλαντα μύρια
δισχίλια ἐν ἔτεσι δώδεκα, διδοὺς καθ᾽ ἕκαστον
ἔτος χίλια: μὴ ἔλαττον δ᾽ ἑλκέτω τὸ τάλαντον λιτρῶν
Ῥωμαϊκῶν ὀγδοήκοντα: καὶ μοδίους σίτου πεντηκοντακισμυρίους καὶ τετρακισμυρίους.
<milestone n="20" unit="section" />

δότω δὲ Εὐμένει τῷ
βασιλεῖ τάλαντα τριακόσια πεντήκοντα ἐν ἔτεσι τοῖς
πρώτοις πέντε, ἑβδομήκοντα κατὰ τὸ ἔτος, τῷ ἐπιβαλλομένῳ * καιρῷ, ᾧ καὶ τοῖς Ῥωμαίοις ἀποδίδωσι,
καὶ τοῦ σίτου,
<milestone n="21" unit="section" />
καθὼς ἐτίμησεν ὁ βασιλεὺς Ἀντίοχος,
τάλαντα ἑκατὸν εἴκοσιν ἑπτὰ καὶ δραχμὰς χιλίας διακοσίας ὀκτώ: ἃ συνεχώρησεν Εὐμένης λαβεῖν, γάζαν
εὐαρεστουμένην ἑαυτῷ.
<milestone n="22" unit="section" />
ὁμήρους δὲ εἴκοσι διδότω
Ἀντίοχος, δι᾽ ἐτῶν τριῶν ἄλλους ἀνταποστέλλων, μὴ
νεωτέρους ἐτῶν ὀκτωκαίδεκα μηδὲ πρεσβυτέρους τετταράκοντα πέντε.
<milestone n="23" unit="section" />
ἐὰν δέ τι διαφωνήσῃ τῶν ἀποδιδομένων
χρημάτων, τῷ ἐχομένῳ ἔτει ἀποδότωσαν.
<milestone n="24" unit="section" />
ἂν δέ τινες
τῶν πόλεων ἢ τῶν ἐθνῶν, πρὸς ἃ γέγραπται μὴ πολεμεῖν Ἀντίοχον, πρότεροι ἐκφέρωσι πόλεμον, ἐξέστω
πολεμεῖν Ἀντιόχῳ.
<milestone n="25" unit="section" />
τῶν δὲ ἐθνῶν καὶ πόλεων τούτων
μὴ ἐχέτω τὴν κυρίαν αὐτὸς μηδ᾽ εἰς φιλίαν προσαγέσθω.
<milestone n="26" unit="section" />
περὶ δὲ τῶν ἀδικημάτων τῶν πρὸς ἀλλήλους γινομένων
εἰς κρίσιν προκαλείσθωσαν.
<milestone n="27" unit="section" />
ἐὰν δέ τι θέλωσι πρὸς
τὰς συνθήκας ἀμφότεροι κοινῷ δόγματι προστεθῆναι ἢ
ἀφαιρεθῆναι ἀπ᾽ αὐτῶν, ἐξέστω.</p></div2>
<div2 type="chapter" n="44" org="uniform" sample="complete">
<milestone n="1" unit="section" />
<p>τμηθέντων δὲ τῶν ὁρκίων ἐπὶ τούτοις, εὐθέως
ὁ στρατηγὸς Κόιντον Μινύκιον Θέρμον καὶ Λεύκιον τὸν ἀδελφόν, ἄρτι κεκομικότα τὰ χρήματα παρὰ
τῶν Ὀροανδέων,
<milestone n="2" unit="section" />
εἰς Συρίαν ἐξαπέστειλε, συντάξας
κομίζεσθαι τοὺς ὅρκους παρὰ τοῦ βασιλέως καὶ διαβεβαιώσασθαι τὰ κατὰ μέρος ὑπὲρ τῶν συνθηκῶν.
<milestone n="3" unit="section" />
πρὸς
δὲ Κόιντον Φάβιον τὸν ἐπὶ τοῦ ναυτικοῦ στρατηγὸν
ἐξέπεμψε γραμματοφόρους, κελεύων πάλιν πλεῖν αὐτὸν
εἰς Πάταρα καὶ παραλαβόντα τὰς ὑπαρχούσας αὐτόθι
ναῦς διαπρῆσαι.  — </p></div2>
<div2 type="chapter" n="45" org="uniform" sample="complete">
<milestone n="1" unit="section" />
<p>Μάλιος ὁ ἀνθύπατος τριακόσια τάλαντα
πραξάμενος παρ᾽ Ἀριαράθου φίλον αὐτὸν ἐποιήσατο
Ῥωμαίων.  — </p></div2>
<div2 type="chapter" n="46" org="uniform" sample="complete">
<milestone n="1" unit="section" />
<p>ὅτι κατὰ τὴν Ἀπάμειαν οἵ τε δέκα καὶ Γνάιος
ὁ στρατηγὸς τῶν Ῥωμαίων, διακούσαντες πάντων
τῶν ἀπηντηκότων, τοῖς μὲν περὶ χώρας ἢ χρημάτων ἤ τινος
ἑτέρου διαφερομένοις πόλεις ἀπέδωκαν ὁμολογουμένας
ἀμφοτέροις, ἐν αἷς διακριθήσονται περὶ τῶν ἀμφισβητουμένων: τὴν δὲ περὶ τῶν ὅλων ἐποιήσαντο διάληψιν
τοιαύτην.
<milestone n="2" unit="section" />
ὅσαι μὲν τῶν αὐτονόμων πόλεων πρότερον
ὑπετέλουν Ἀντιόχῳ φόρον, τότε δὲ διεφύλαξαν τὴν πρὸς
Ῥωμαίους πίστιν, ταύτας μὲν ἀπέλυσαν τῶν φόρων:
ὅσαι δ᾽ Ἀττάλῳ σύνταξιν ἐτέλουν, ταύταις ἐπέταξαν
τὸν αὐτὸν Εὐμένει διδόναι φόρον.
<milestone n="3" unit="section" />
εἰ δέ τινες ἀποστᾶσαι τῆς Ῥωμαίων φιλίας Ἀντιόχῳ συνεπολέμουν,
ταύτας ἐκέλευσαν Εὐμένει διδόναι τοὺς Ἀντιόχῳ διατεταγμένους φόρους.
<milestone n="4" unit="section" />

Κολοφωνίους δὲ τοὺς τὸ Νότιον
οἰκοῦντας καὶ Κυμαίους καὶ Μυλασεῖς ἀφορολογήτους
ἀφῆκαν,
<milestone n="5" unit="section" />
Κλαζομενίοις δὲ καὶ δωρεὰν προσέθηκαν τὴν
Δρυμοῦσσαν καλουμένην νῆσον, Μιλησίοις δὲ τὴν ἱερὰν
χώραν ἀποκατέστησαν, ἧς διὰ τοὺς πολέμους πρότερον
ἐξεχώρησαν.
<milestone n="6" unit="section" />
Χίους δὲ καὶ Σμυρναίους, ἔτι δ᾽ Ἐρυθραίους, ἔν τε τοῖς ἄλλοις προῆγον καὶ χώραν
προσένειμαν, ἧς ἕκαστοι κατὰ τὸ παρὸν ἐπεθύμουν καὶ
σφίσι καθήκειν ὑπελάμβανον, ἐντρεπόμενοι τὴν εὔνοιαν
καὶ σπουδήν, ἣν παρέσχηντο κατὰ τὸν πόλεμον αὐτοῖς.
<milestone n="7" unit="section" />
ἀπέδωκαν δὲ καὶ Φωκαιεῦσι τὸ πάτριον πολίτευμα καὶ
τὴν χώραν, ἣν καὶ πρότερον εἶχον.
<milestone n="8" unit="section" />
μετὰ δὲ ταῦτα
Ῥοδίοις ἐχρημάτισαν, διδόντες Λυκίαν καὶ Καρίας τὰ
μέχρι Μαιάνδρου ποταμοῦ πλὴν Τελμεσσοῦ.
<milestone n="9" unit="section" />
περὶ δὲ
τοῦ βασιλέως Εὐμένους καὶ τῶν ἀδελφῶν ἔν τε ταῖς
πρὸς Ἀντίοχον συνθήκαις τὴν ἐνδεχομένην πρόνοιαν
ἐποιήσαντο καὶ τότε τῆς μὲν Εὐρώπης αὐτῷ προσέθηκαν Χερρόνησον καὶ Λυσιμάχειαν καὶ τὰ προσοροῦντα
τούτοις ἐρύματα καὶ χώραν, ἧς Ἀντίοχος ἐπῆρχεν:
<milestone n="10" unit="section" />
τῆς
δ᾽ Ἀσίας Φρυγίαν τὴν ἐφ᾽ Ἑλλησπόντου, Φρυγίαν τὴν
μεγάλην, Μυσούς, οὓς Προυσίας πρότερον αὐτοῦ
παρεσπάσατο, Λυκαονίαν, Μιλυάδα, Λυδίαν, Τράλλεις,
Ἔφεσον, Τελμεσσόν.
<milestone n="11" unit="section" />
ταύτας μὲν οὖν ἔδωκαν Εὐμένει
τὰς δωρεάς: περὶ δὲ τῆς Παμφυλίας, Εὐμένους μὲν
εἶναι φάσκοντος αὐτὴν ἐπὶ τάδε τοῦ Ταύρου, τῶν δὲ
παρ᾽ Ἀντιόχου πρεσβευτῶν ἐπέκεινα, διαπορήσαντες
ἀνέθεντο περὶ τούτων εἰς τὴν σύγκλητον.
<milestone n="12" unit="section" />
σχεδὸν δὲ
τῶν ἀναγκαιοτάτων καὶ πλείστων αὐτοῖς διῳκημένων,
ἀναζεύξαντες προῆγον ἐφ᾽ Ἑλλήσποντον, βουλόμενοι
κατὰ τὴν πάροδον ἔτι τὰ πρὸς τοὺς Γαλάτας ἀσφαλίσασθαι.  — </p></div2>
<div2 type="chapter" n="47" org="uniform" sample="complete">
<milestone n="1" unit="section" />
<p>ὅτι τῶν Ῥωμαίων κατὰ τὴν ἐπάνοδον παρὰ
τῶν Θρᾳκῶν πολλὰ δεινὰ <gap extent="19" />  ναρ<gap />
Ῥωμαίων στρατιω<gap extent="30" />
<gap /> οὐκ ἂν φήσειε κα<gap extent="26" />
<gap />  εὐμαρὲς φυ̣λα<gap />δι <gap />
<gap />  ἂν περὶ τὰς ἰδίας <gap /> βαιν<gap />
<gap /> εστιν <gap /> ν <gap />ησα̣μενου̣ς <gap />
<gap />ν<gap /> !εναιρομ<gap />ν<gap />ς πράξεις <gap />
<gap /></p></div2></div1></body></text></TEI.2>