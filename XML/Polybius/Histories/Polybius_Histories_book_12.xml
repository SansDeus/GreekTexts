<?xml version="1.0" encoding="utf-8"?>
<TEI.2><text lang="greek"><body><div1 type="book" n="12" org="uniform" sample="complete">
<div2 type="chapter" n="1" org="uniform" sample="complete">
<head lang="la">I. Res Africae</head>
<milestone n="1" unit="section" />
<p>Πολύβιος <gap extent="2" /> Βυζακίδα χώραν εἶναί φησι περὶ τὰς
Σύρτεις ἐν δωδεκάτῳ: "σταδίων μὲν οὖσα τὴν
περίμετρον δισχιλίων, τῷ δὲ σχήματι περιφερής."</p>
<p>Ἱππών, Λιβύης πόλις.
<milestone n="2" unit="section" />
Πολύβιος δωδεκάτῳ.</p>
<p>Σίγγα, πόλις, Λιβύης, ὡς Πολύβιος δωδεκάτῳ.
<milestone n="3" unit="section" />
</p>
<p>Τάβρακα, πόλις Λιβύης.
<milestone n="4" unit="section" />
Πολύβιος δωδεκάτῳ.</p>
<p>χαλκεῖα, πόλις Λιβύης:
<milestone n="5" unit="section" />
ὁ πολυΐστωρ ἐν Λιβυκῶν
τρίτῳ, ὡς Δημοσθένης: ᾧ μεμφόμενος Πολύβιος ἐν
τῷ δωδεκάτῳ ὧδε γράφει: "ἀγνοεῖ δὲ μεγάλως καὶ
περὶ τῶν Χαλκείων: οὐδὲ γὰρ πόλις ἐστίν, ἀλλὰ
χαλκουργεῖα."</p></div2>
<div2 type="chapter" n="2" org="uniform" sample="complete">
<milestone n="1" unit="section" />
<p>τὰ παραπλήσια τοῖς περὶ τὸν Ἡρόδοτον ἱστορεῖ
περὶ τοῦ ἐν Λιβύῃ καλουμένου λωτοῦ αὐτόπτης γενόμενος ὁ Μεγαλοπολίτης Πολύβιος ἐν τῇ <num>ιβ#</num> τῶν ἱστοριῶν λέγων οὕτως: "
<milestone n="2" unit="section" />
ἔστι δὲ τὸ δένδρον ὁ λωτὸς οὐ
μέγα, τραχὺ δὲ καὶ ἀκανθῶδες, ἔχει δὲ φύλλον χλωρὸν παραπλήσιον τῇ ῥάμνῳ, μικρὸν βαθύτερον καὶ
πλατύτερον.
<milestone n="3" unit="section" />
ὁ δὲ καρπὸς τὰς μὲν ἀρχὰς ὅμοιός ἐστι
καὶ τῇ χρόᾳ καὶ τῷ μεγέθει ταῖς λευκαῖς μυρτίσι
ταῖς τετελειωμέναις,
<milestone n="4" unit="section" />
αὐξανόμενος δὲ τῷ μὲν χρώματι γίνεται φοινικοῦς, τῷ δὲ μεγέθει ταῖς γογγύλαις ἐλαίαις παραπλήσιος, πυρῆνα δὲ ἔχει τελέως
μικρόν.
<milestone n="5" unit="section" />
ἐπὰν δὲ πεπανθῇ, συνάγουσι, καὶ τὸν μὲν
τοῖς οἰκέταις μετὰ χόνδρου κόψαντες σάττουσιν εἰς
ἀγγεῖα, τὸν δὲ τοῖς ἐλευθέροις ἐξελόντες τὸν πυρῆνα
συντιθέασιν ὡσαύτως, καὶ σιτεύονται τοῦτον.
<milestone n="6" unit="section" />
ἔστι
δὲ τὸ βρῶμα παραπλήσιον σύκῳ καὶ φοινικοβαλάνῳ,
τῇ δὲ εὐωδίᾳ βέλτιον.
<milestone n="7" unit="section" />
γίνεται δὲ καὶ οἶνος ἐξ αὐτοῦ
βρεχομένου καὶ τριβομένου δι᾽ ὕδατος, κατὰ μὲν
τὴν γεῦσιν ἡδὺς καὶ ἀπολαυστικός, οἰνομέλιτι χρηστῷ παραπλήσιος, ᾧ χρῶνται χωρὶς ὕδατος.
<milestone n="8" unit="section" />
οὐ
δύναται δὲ πλέον δέκα μένειν ἡμερῶν: διὸ καὶ
ποιοῦσι κατὰ βραχὺ πρὸς τὴν χρείαν. ποιοῦσι δὲ
καὶ ὄξος ἐξ αὐτῶν."</p></div2>
<div2 type="chapter" n="3" org="uniform" sample="complete">
<head lang="la">II. Timaei De Africa Et Corsica Errores</head>
<milestone n="1" unit="section" />
<p>τὴν μὲν τῆς χώρας ἀρετὴν πᾶς ἄν τις θαυμάσειε,
<milestone n="2" unit="section" />
τὸν δὲ Τίμαιον εἴποι τις ἂν οὐ μόνον ἀνιστόρητον γεγονέναι περὶ τῶν κατὰ τὴν Λιβύην, ἀλλὰ
καὶ παιδαριώδη καὶ τελέως ἀσυλλόγιστον καὶ ταῖς
ἀρχαίαις φήμαις ἀκμὴν ἐνδεδεμένον, ἃς παρειλήφαμεν, ὡς ἀμμώδους πάσης καὶ ξηρᾶς καὶ ἀκάρπου
καθυπαρχούσης τῆς Λιβύης.
<milestone n="3" unit="section" />
ὁ δ᾽ αὐτὸς λόγος καὶ
περὶ τῶν ζῴων. τό τε γὰρ τῶν ἵππων καὶ τῶν
βοῶν καὶ προβάτων, ἅμα δὲ τούτοις αἰγῶν πλῆθος
τοσοῦτόν ἐστι κατὰ τὴν χώραν ὅσον οὐκ οἶδ᾽ εἰ
δύναιτ᾽ ἂν εὑρεθῆναι κατὰ τὴν λοιπὴν οἰκουμένην,
<milestone n="4" unit="section" />
διὰ τὸ πολλὰ τῶν κατὰ Λιβύην ἐθνῶν τοῖς μὲν
ἡμέροις μὴ χρῆσθαι καρποῖς, ἀπὸ δὲ τῶν θρεμμάτων καὶ σὺν τοῖς θρέμμασιν ἔχειν τὸν βίον.
<milestone n="5" unit="section" />
καὶ
μὴν τὸ τῶν ἐλεφάντων καὶ λεόντων καὶ παρδάλεων
πλῆθος καὶ τὴν ἀλκήν, ἔτι δὲ βουβάλων κάλλος
καὶ στρουθῶν μεγέθη, τίς οὐχ ἱστόρησεν; ὧν κατὰ
μὲν τὴν Εὐρώπην τὸ παράπαν οὐδέν ἐστιν, ἡ δὲ
Λιβύη πλήρης ἐστὶ τῶν προειρημένων.
<milestone n="6" unit="section" />
περὶ ὧν
οὐδὲν ἱστορήσας Τίμαιος ὥσπερ ἐπίτηδες τἀναντία
τοῖς κατ᾽ ἀλήθειαν ὑπάρχουσιν ἐξηγεῖται.
<milestone n="7" unit="section" />
καθάπερ
δὲ καὶ περὶ τῶν κατὰ Λιβύην ἀπεσχεδίακεν, οὕτως
καὶ περὶ τῶν κατὰ τὴν νῆσον τὴν προσαγορευομένην Κύρνον.
<milestone n="8" unit="section" />
καὶ γὰρ ὑπὲρ ἐκείνης μνημονεύων ἐν
τῇ δευτέρᾳ βύβλῳ φησὶν αἶγας ἀγρίας καὶ πρόβατα
καὶ βοῦς ἀγρίους ὑπάρχειν ἐν αὐτῇ πολλούς, ἔτι
δ᾽ ἐλάφους καὶ λαγὼς καὶ λύκους καί τινα τῶν
ἄλλων ζῴων, καὶ τοὺς ἀνθρώπους περὶ ταῦτα διατρίβειν κυνηγετοῦντας καὶ τὴν ὅλην τοῦ βίου διαγωγὴν ἐν τούτοις ἔχειν.
<milestone n="9" unit="section" />
κατὰ δὲ τὴν προειρημένην
νῆσον οὐχ οἷον αἲξ ἄγριος ἢ βοῦς, ἀλλ᾽ οὐδὲ λαγὼς
οὐδὲ λύκος οὐδ᾽ ἔλαφος οὐδ᾽ ἄλλο τῶν τοιούτων
ζῴων οὐδέν ἐστι, πλὴν ἀλωπέκων καὶ κυνίκλων καὶ
προβάτων ἀγρίων.
<milestone n="10" unit="section" />
ὁ δὲ κύνικλος πόρρωθεν μὲν
ὁρώμενος εἶναι δοκεῖ λαγὼς μικρός, ὅταν δ᾽ εἰς τὰς
χεῖρας λάβῃ τις, μεγάλην ἔχει διαφορὰν καὶ κατὰ
τὴν ἐπιφάνειαν καὶ κατὰ τὴν βρῶσιν: γίνεται δὲ τὸ</p></div2>
<div2 type="chapter" n="4" org="uniform" sample="complete">
<milestone n="1" unit="section" />
<p>πλεῖον μέρος κατὰ γῆς. δοκεῖ γε μὴν πάντ᾽ εἶναι
τὰ ζῷα κατὰ τὴν νῆσον ἄγρια διὰ τοιαύτην αἰτίαν.
<milestone n="2" unit="section" />
οὐ δύνανται κατὰ τὰς νομὰς συνακολουθεῖν οἱ ποιμαίνοντες τοῖς θρέμμασι διὰ τὸ σύνδενδρον καὶ
κρημνώδη καὶ τραχεῖαν εἶναι τὴν νῆσον: ἀλλ᾽ ὅταν
βούλωνται συναθροῖσαι, κατὰ τοὺς εὐκαίρους τόπους
ἐφιστάμενοι τῇ σάλπιγγι συγκαλοῦσι τὰ ζῷα, καὶ
πάντα πρὸς τὴν ἰδίαν ἀδιαπτώτως συντρέχει σάλπιγγα.
<milestone n="3" unit="section" />
λοιπὸν ὅταν τινὲς προσπλεύσαντες πρὸς τὴν
νῆσον αἶγας ἢ βοῦς θεάσωνται νεμομένας ἐρήμους,
κἄπειτα βουληθῶσι καταλαβεῖν, οὐ προσίεται τὰ ζῷα
διὰ τὴν ἀσυνήθειαν, ἀλλὰ φεύγει.
<milestone n="4" unit="section" />
ὅταν δὲ καὶ συνιδὼν ὁ ποιμὴν τοὺς ἀποβαίνοντας σαλπίσῃ, προτροπάδην ἅμα φέρεται καὶ συντρέχει πρὸς τὴν σάλπιγγα.
διὸ φαντασίαν ἀγρίων ποιεῖ: ὑπὲρ ὧν Τίμαιος κακῶς
καὶ παρέργως ἱστορήσας ἐσχεδίασε.
<milestone n="5" unit="section" />
τὸ δὲ τῇ σάλπιγγι πειθαρχεῖν οὐκ ἔστι θαυμάσιον: καὶ γὰρ κατὰ
τὴν Ἰταλίαν οἱ τὰς ὗς τρέφοντες οὕτω χειρίζουσι
τὰ κατὰ τὰς νομάς.
<milestone n="6" unit="section" />
οὐ γὰρ ἕπονται κατὰ πόδας οἱ
συοφορβοὶ τοῖς θρέμμασιν, ὥσπερ παρὰ τοῖς Ἕλλησιν, ἀλλὰ προηγοῦνται φωνοῦντες τῇ βυκάνῃ κατὰ
διάστημα, τὰ δὲ θρέμματα κατόπιν ἀκολουθεῖ καὶ
συντρέχει πρὸς τὴν φωνήν,
<milestone n="7" unit="section" />
καὶ τηλικαύτη γίνεται
συνήθεια τοῖς ζῴοις πρὸς τὴν ἰδίαν βυκάνην ὥστε
θαυμάζειν καὶ δυσπαραδέκτως ἔχειν τοὺς πρώτους
ἀκούσαντας.
<milestone n="8" unit="section" />
διὰ γὰρ τὴν πολυχειρίαν καὶ τὴν λοιπὴν χορηγίαν μεγάλα συμβαίνει τὰ συβόσια κατὰ
τὴν Ἰταλίαν ὑπάρχειν, καὶ μάλιστα [τὴν παλαίαν],
παρά τε τοῖς Τυρρηνικοῖς καὶ Γαλάταις, ὥστε τὴν
μίαν τοκάδα χιλίους ἐκτρέφειν ὗς, ποτὲ δὲ καὶ πλείους.
<milestone n="9" unit="section" />
διὸ καὶ κατὰ γένη ποιοῦνται καὶ καθ᾽ ἡλικίαν
τὰς ἐκ τῶν νυκτερευμάτων ἐξαγωγάς.
<milestone n="10" unit="section" />
ὅθεν εἰς τὸν
αὐτὸν τόπον προαγομένων καὶ πλειόνων συστημάτων οὐ δύνανται ταῦτα κατὰ γένη τηρεῖν, ἀλλά γε
συμπίπτει κατά τε τὰς ἐξελασίας καὶ νομὰς ἀλλήλοις, ὁμοίως δὲ κατὰ τὰς προσαγωγάς.
<milestone n="11" unit="section" />
ἐξ ὧν αὐτοῖς
ἐπινενόηται πρὸς τὸ διακρίνειν, ὅταν συμπέσῃ, χωρὶς κόπου καὶ πραγματείας τὸ κατὰ βυκάνην.
<milestone n="12" unit="section" />
ἐπειδὰν γὰρ τῶν νεμόντων ὁ μὲν ἐπὶ τοῦτο τὸ μέρος
προάγῃ φωνῶν, ὁ δ᾽ ἐφ᾽ ἕτερον ἀποκλίνας, αὐτὰ
δι᾽ αὑτῶν χωρίζεται τὰ θρέμματα καὶ κατακολουθεῖ
ταῖς ἰδίαις βυκάναις μετὰ τοιαύτης προθυμίας ὥστε
μὴ δυνατὸν εἶναι βιάσασθαι μηδὲ κωλῦσαι μηδενὶ
τρόπῳ τὴν ὁρμὴν αὐτῶν.
<milestone n="13" unit="section" />
παρὰ δὲ τοῖς Ἕλλησι
κατὰ τοὺς δρυμούς, ἐπειδὰν ἀλλήλοις συμπέσῃ διώκοντα τὸν καρπόν, ὁ πλείονας ἔχων χεῖρας καὶ
κατευκαιρήσας περιλαβὼν τοῖς ἰδίοις θρέμμασιν
ἀπάγει τὰ τοῦ πλησίον.
<milestone n="14" unit="section" />
ποτὲ δὲ κλέπτης ὑποκαθίσας ἀπήλασεν, οὐδ᾽ ἐπιγινώσκοντος τοῦ περιάγοντος
πῶς ἀπέβαλε, διὰ τὸ μακρὰν ἀποσπᾶσθαι τὰ κτήνη
τῶν περιαγόντων, ἁμιλλώμενα περὶ τὸν καρπόν,
ὅταν ἀκμὴν ἄρχηται ῥεῖν. πλὴν ταῦτα μὲν ἐπὶ
τοσοῦτον.</p></div2>
<div2 type="chapter" n="4a" org="uniform" sample="complete">
<head lang="la">III. De Aliis Timaei Erroribus</head>
<milestone n="1" unit="section" />
<p>ὅτι διασύρας ὁ Πολύβιος τὸν Τίμαιον ἐν πολλοῖς
αὖθίς φησι: τίς ἂν ἔτι δοίη συγγνώμην ἐπὶ τοῖς
τοιούτοις ἁμαρτήμασιν ἄλλως τε καὶ Τιμαίῳ τῷ
προσφυομένῳ τοῖς ἄλλοις πρὸς τὰς τοιαύτας παρωνυχίας;
<milestone n="2" unit="section" />
ἐν αἷς Θεοπόμπου μὲν κατηγορεῖ διότι Διονυσίου ποιησαμένου τὴν ἀνακομιδὴν ἐκ Σικελίας εἰς
Κόρινθον ἐν μακρᾷ νηί, Θεόπομπός φησιν ἐν στρογγύλῃ παραγενέσθαι τὸν Διονύσιον,
<milestone n="3" unit="section" />
Ἐφόρου δὲ πάλιν ἄγνοιαν καταψεύδεται, φάσκων λέγειν αὐτὸν
ὅτι Διονύσιος ὁ πρεσβύτερος παρελάμβανε τὴν ἀρχὴν
ἐτῶν εἴκοσι τριῶν ὑπάρχων, δυναστεύσαι δὲ τετταράκοντα καὶ δύο, μεταλλάξαι δὲ τὸν βίον προσλαβὼν τοῖς ἑξήκοντα τρία:
<milestone n="4" unit="section" />
τοῦτο γὰρ οὐδεὶς ἂν εἴπειε
δήπου τοῦ συγγραφέως εἶναι τὸ διάπτωμα, τοῦ δὲ
γραφέως ὁμολογουμένως:
<milestone n="5" unit="section" />
ἢ γὰρ δεῖ τὸν Ἔφορον
ὑπερβεβηκέναι τῇ μωρίᾳ καὶ τὸν Κόροιβον καὶ τὸν
Μαργίτην, εἰ μὴ δυνατὸς ἦν συλλογίζεσθαι διότι τὰ
τετταράκοντα καὶ δύο προστεθέντα τοῖς εἴκοσι καὶ
τρισὶν ἑξήκοντα γίνεται καὶ πέντε:
<milestone n="6" unit="section" />
ἢ τούτου μηδαμῶς ἂν πιστευθέντος ὑπὲρ Ἐφόρου φανερὸν ὅτι τὸ
μὲν ἁμάρτημα *** ἐστι τοῦ γραφέως, τὸ δὲ Τιμαίου
φιλεπίτιμον καὶ φιλέγκλημον οὐδεὶς ἂν ἀποδέξαιτο.</p></div2>
<div2 type="chapter" n="4b" org="uniform" sample="complete">
<milestone n="1" unit="section" />
<p>καὶ μὴν ἐν τοῖς περὶ Πύρρου πάλιν φησὶ τοὺς
Ῥωμαίους ἔτι νῦν ὑπόμνημα ποιουμένους τῆς κατὰ
τὸ Ἴλιον ἀπωλείας ἐν ἡμέρᾳ τινὶ κατακοντίζειν ἵππον πολεμιστὴν πρὸ τῆς πόλεως ἐν τῷ Κάμπῳ
καλουμένῳ, διὰ τὸ τῆς Τροίας τὴν ἅλωσιν διὰ τὸν
ἵππον γενέσθαι τὸν δούριον προσαγορευόμενον,
πρᾶγμα πάντων παιδαριωδέστατον:
<milestone n="2" unit="section" />
οὕτω μὲν γὰρ
δεήσει πάντας τοὺς βαρβάρους λέγειν Τρώων ἀπογόνους ὑπάρχειν:
<milestone n="3" unit="section" />
σχεδὸν γὰρ πάντες, εἰ δὲ μή γ᾽,
οἱ πλείους, ὅταν ἢ πολεμεῖν μέλλωσιν ἐξ ἀρχῆς ἢ
διακινδυνεύειν πρός τινας ὁλοσχερῶς, ἵππον προθύονται καὶ σφαγιάζονται, σημειούμενοι τὸ μέλλον</p></div2>
<div2 type="chapter" n="4c" org="uniform" sample="complete">
<milestone n="1" unit="section" />
<p>ἐκ τῆς τοῦ ζῴου πτώσεως. ὁ δὲ Τίμαιος περὶ τοῦτο
τὸ μέρος τῆς ἀλογίας οὐ μόνον ἀπειρίαν, ἔτι δὲ
μᾶλλον ὀψιμαθίαν δοκεῖ μοι πολλὴν ἐπιφαίνειν, ὅς
γε, διότι θύουσιν ἵππον, εὐθέως ὑπέλαβε τοῦτο
ποιεῖν αὐτοὺς διὰ τὸ τὴν Τροίαν ἀφ᾽ ἵππου δοκεῖν
ἑαλωκέναι.
<milestone n="2" unit="section" /></p>
<p>πλὴν ὅτι γε κακῶς ἱστόρηκε καὶ τὰ περὶ τὴν
Λιβύην καὶ τὰ περὶ τὴν Σαρδόνα, καὶ μάλιστα τὰ
κατὰ τὴν Ἰταλίαν,
<milestone n="3" unit="section" />
ἐκ τούτων ἐστὶ συμφανές, καὶ
καθόλου διότι τὸ περὶ τὰς ἀνακρίσεις μέρος ἐπισέσυρται παρ᾽ αὐτῷ τελέως: ὅπερ ἐστὶ κυριώτατον
τῆς ἱστορίας.
<milestone n="4" unit="section" />
ἐπειδὴ γὰρ αἱ μὲν πράξεις ἅμα πολλαχῇ συντελοῦνται, παρεῖναι δὲ τὸν αὐτὸν ἐν πλείοσι τόποις κατὰ τὸν αὐτὸν καιρὸν ἀδύνατον, ὁμοίως
γε μὴν οὐδ᾽ αὐτόπτην γενέσθαι πάντων τῶν κατὰ
τὴν οἰκουμένην τόπων καὶ τῶν ἐν τοῖς τόποις
ἰδιωμάτων τὸν ἕνα δυνατόν,
<milestone n="5" unit="section" />
καταλείπεται πυνθάνεσθαι μὲν ὡς παρὰ πλείστων, πιστεύειν δὲ τοῖς
ἀξίοις πίστεως, κριτὴν δ᾽ εἶναι τῶν προσπιπτόντων
μὴ κακόν.</p></div2>
<div2 type="chapter" n="4d" org="uniform" sample="complete">
<milestone n="1" unit="section" />
<p>ἐν ᾧ γένει μεγίστην ἐπίφασιν ἕλκων Τίμαιος
πλεῖστον ἀπολείπεσθαί μοι δοκεῖ τῆς ἀληθείας:
<milestone n="2" unit="section" />
τοσοῦτο γὰρ ἀπέχει τοῦ δι᾽ ἑτέρων ἀκριβῶς τὴν ἀλήθειαν ἐξετάζειν ὡς οὐδὲ τούτων ὧν αὐτόπτης γέγονε
καὶ ἐφ᾽ οὓς αὐτὸς ἥκει τόπους, οὐδὲ περὶ τούτων
οὐδὲν ὑγιὲς ἡμῖν ἐξηγεῖται.
<milestone n="3" unit="section" />
τοῦτο δ᾽ ἔσται δῆλον,
ἐὰν ἐν τοῖς κατὰ τὴν Σικελίαν δείξωμεν αὐτὸν
ἀγνοοῦντα περὶ ὧν ἀποφαίνεται:
<milestone n="4" unit="section" />
σχεδὸν γὰρ οὐ
πολλῶν ἔτι προσδεήσει λόγων ὑπέρ γε τῆς ψευδολογίας, ἐὰν ἐν οἷς ἔφυ καὶ ἐτράφη τόποις, καὶ τούτων
ἐν τοῖς ἐπιφανεστάτοις [ἐν τούτοις] ἀγνοῶν εὑρεθῇ
καὶ παραπαίων τῆς ἀληθείας.
<milestone n="5" unit="section" />
φησὶ τοιγαροῦν τὴν
Ἀρέθουσαν κρήνην τὴν ἐν ταῖς Συρακούσαις ἔχειν
τὰς πηγὰς ἐκ τοῦ κατὰ Πελοπόννησον διά τε τῆς
Ἀρκαδίας καὶ διὰ τῆς Ὀλυμπίας ῥέοντος [ποταμοῦ]
Ἀλφειοῦ:
<milestone n="6" unit="section" />
ἐκεῖνον γὰρ δύντα κατὰ γῆς καὶ τετρακισχιλίους σταδίους ὑπὸ τὸ Σικελικὸν ἐνεχθέντα
πέλαγος ἀναδύνειν ἐν ταῖς Συρακούσαις,
<milestone n="7" unit="section" />
γενέσθαι
δὲ τοῦτο δῆλον ἐκ τοῦ κατά τινα χρόνον οὐρανίων
ὄμβρων ῥαγέντων κατὰ τὸν τῶν Ὀλυμπίων καιρὸν
καὶ τοῦ ποταμοῦ τοὺς κατὰ τὸ τέμενος ἐπικλύσαντος τόπους,
<milestone n="8" unit="section" />
ὄνθου τε πλῆθος ἀναβλύζειν τὴν Ἀρέθουσαν ἐκ τῶν κατὰ τὴν πανήγυριν θυομένων
βοῶν καὶ φιάλην χρυσῆν ἀναβαλεῖν, ἣν ἐπιγνόντες
εἶναι τῆς ἑορτῆς ἀνείλοντο.</p></div2>
<div2 type="chapter" n="5" org="uniform" sample="complete">
<head lang="la">IV. De Timaei Erroribus Commissis De Rebus Locrensium</head>
<milestone n="1" unit="section" />
<p>ἐμοὶ δὴ συμβαίνει καὶ παραβεβληκέναι πλεονάκις εἰς τὴν τῶν Λοκρῶν πόλιν καὶ παρεσχῆσθαι
χρείας αὐτοῖς ἀναγκαίας:
<milestone n="2" unit="section" />
καὶ γὰρ τῆς εἰς Ἰβηρίαν
στρατείας αὐτοὺς παραλυθῆναι συνέβη δι᾽ ἐμὲ καὶ
τῆς εἰς Δαλματεῖς, ἣν ὤφειλον κατὰ θάλατταν ἐκπέμπειν Ῥωμαίοις κατὰ τὰς συνθήκας.
<milestone n="3" unit="section" />
ἐξ ὧν καὶ
κακοπαθείας καὶ κινδύνου καὶ δαπάνης ἱκανῆς τινος
ἀπολυθέντες πᾶσιν ἡμᾶς ἠμείψαντο τοῖς τιμίοις καὶ
φιλανθρώποις: διόπερ ὀφείλω μᾶλλον εὐλογεῖν Λοκροὺς ἢ τοὐναντίον.
<milestone n="4" unit="section" />
ἀλλ᾽ ὅμως οὐκ ὤκνησα καὶ
λέγειν καὶ γράφειν ὅτι τὴν ὑπ᾽ Ἀριστοτέλους παραδιδομένην ἱστορίαν περὶ τῆς ἀποικίας ἀληθινωτέραν
εἶναι συμβαίνει τῆς ὑπὸ Τιμαίου λεγομένης.
<milestone n="5" unit="section" />
σύνοιδα γὰρ τοῖς ἀνθρώποις ὁμολογοῦσιν ὅτι παραδόσιμος αὐτοῖς ἐστιν αὕτη περὶ τῆς ἀποικίας ἡ φήμη
παρὰ πατέρων, ἣν Ἀριστοτέλης εἴρηκεν, οὐ Τίμαιος.
καὶ τούτων γε τοιαύτας ἔφερον ἀποδείξεις.
<milestone n="6" unit="section" />
πρῶτον
μὲν ὅτι πάντα τὰ διὰ προγόνων ἔνδοξα παρ᾽ αὐτοῖς
ἀπὸ τῶν γυναικῶν, οὐκ ἀπὸ τῶν ἀνδρῶν ἐστιν, οἷον
εὐθέως εὐγενεῖς παρὰ σφίσι νομίζεσθαι τοὺς ἀπὸ
τῶν ἑκατὸν οἰκιῶν λεγομένους:
<milestone n="7" unit="section" />
ταύτας δ᾽ εἶναι τὰς
ἑκατὸν οἰκίας τὰς προκριθείσας ὑπὸ τῶν Λοκρῶν
πρὶν ἢ τὴν ἀποικίαν ἐξελθεῖν, ἐξ ὧν ἔμελλον οἱ
Λοκροὶ κατὰ τὸν χρησμὸν κληροῦν τὰς ἀποσταλησομένας παρθένους εἰς Ἴλιον.
<milestone n="8" unit="section" />
τούτων δή τινας
τῶν γυναικῶν συνεξᾶραι μετὰ τῆς ἀποικίας, ὧν τοὺς
ἀπογόνους ἔτι νῦν εὐγενεῖς νομίζεσθαι καὶ καλεῖσθαι τοὺς ἀπὸ τῶν ἑκατὸν οἰκιῶν.
<milestone n="9" unit="section" />
πάλιν ὑπὲρ τῆς
φιαληφόρου παρ᾽ αὐτοῖς λεγομένης τοιαύτη τις
ἱστορία παραδέδοτο,
<milestone n="10" unit="section" />
διότι καθ᾽ ὃν καιρὸν τοὺς Σικελοὺς ἐκβάλοιεν τοὺς κατασχόντας τὸν τόπον τοῦτον
τῆς Ἰταλίας, ὧν καὶ ταῖς θυσίαις προηγεῖτο τῶν
ἐνδοξοτάτων καὶ τῶν εὐγενεστάτων ὑπάρχων παῖς,
αὐτοὶ καὶ πλείω τῶν Σικελικῶν ἐθῶν παραλαβόντες διὰ τὸ μηδὲν αὐτοῖς πάτριον ὑπάρχειν καὶ τοῦτο
διαφυλάττοιεν ἀπ᾽ ἐκείνων,
<milestone n="11" unit="section" />
αὐτὸ δὲ τοῦτο διορθώσαιντο, τὸ μὴ παῖδα ποιεῖν ἐξ αὑτῶν τὸν φιαληφόρον, ἀλλὰ παρθένον, διὰ τὴν ἀπὸ τῶν γυναικῶν
εὐγένειαν.</p></div2>
<div2 type="chapter" n="6" org="uniform" sample="complete">
<milestone n="1" unit="section" />
<p>συνθῆκαι δὲ πρὸς μὲν τοὺς κατὰ τὴν Ἑλλάδα
Λοκροὺς οὔτ᾽ ἦσαν οὔτ᾽ ἐλέγοντο παρ᾽ αὐτοῖς γεγονέναι, πρὸς μέντοι Σικελοὺς πάντες εἶχον ἐν παραδόσει.
<milestone n="2" unit="section" />
περὶ ὧν ἔλεγον διότι, καθ᾽ ὃν καιρὸν ἐκ τῆς
πρώτης παρουσίας καταλάβοιεν Σικελοὺς κατέχοντας
ταύτην τὴν χώραν, ἐν ᾗ νῦν κατοικοῦσι, καταπλαγέντων αὐτοὺς ἐκείνων καὶ προσδεξαμένων διὰ τὸν
φόβον,
<milestone n="3" unit="section" />
ὁμολογίας ποιήσαιντο τοιαύτας, ἦ μὴν εὐνοήσειν αὐτοῖς καὶ κοινῇ τὴν χώραν ἕξειν, ἕως ἂν ἐπιβαίνωσι τῇ γῇ ταύτῃ καὶ τὰς κεφαλὰς ἐπὶ τοῖς ὤμοις
φορῶσι.
<milestone n="4" unit="section" />
τοιούτων δὲ τῶν ὅρκων γινομένων φασὶ
τοὺς Λοκροὺς εἰς μὲν τὰ πέλματα τῶν ὑποδημάτων
ἐμβαλόντας γῆν, ἐπὶ δὲ τοὺς ὤμους σκόρδων κεφαλὰς ἀφανεῖς ὑποθεμένους οὕτως ποιήσασθαι τοὺς
ὅρκους,
<milestone n="5" unit="section" />
κἄπειτα τὴν μὲν γῆν ἐκβαλόντας ἐκ τῶν
ὑποδημάτων, τὰς δὲ κεφαλὰς τῶν σκόρδων ἀπορρίψαντας μετ᾽ οὐ πολὺ καιροῦ παραπεσόντος ἐκβαλεῖν τοὺς Σικελοὺς ἐκ τῆς χώρας.
<milestone n="6" unit="section" />
ταῦτα μὲν οὖν
λέγεται παρὰ Λοκροῖς.  — </p></div2>
<div2 type="chapter" n="6a" org="uniform" sample="complete">
<milestone n="1" unit="section" />
<p>ἐκ τούτων ἄν τις συλλογιζόμενος Ἀριστοτέλει
πρόσσχοι μᾶλλον ἢ Τιμαίῳ: καὶ μὴν τὸ συνεχὲς
τούτῳ τελέως ἄτοπον:
<milestone n="2" unit="section" />
τὸ γὰρ ὑπολαμβάνειν, καθάπερ ἐκεῖνος ὑποδείκνυσιν, ὡς οὐκ εἰκὸς ἦν τοὺς
οἰκέτας τῶν Λακεδαιμονίοις συμμαχησάντων τὴν
τῶν κυρίων εὔνοιαν ἀναφέρειν πρὸς τοὺς ἐκείνων
φίλους εὔηθες:
<milestone n="3" unit="section" />
οὐ γὰρ μόνον τὰς εὐνοίας, ἀλλὰ
καὶ τὰς ξενίας καὶ τὰς συγγενείας τῶν δεσποτῶν
οἱ δουλεύσαντες, ὅταν εὐτυχήσωσι παραδόξως καὶ
χρόνος ἐπιγένηται, πειρῶνται προσποιεῖσθαι καὶ
συνανανεοῦσθαι τῶν κατὰ φύσιν ἀναγκαίων μᾶλλον,
<milestone n="4" unit="section" />
αὐτῷ τούτῳ σπουδάζοντες τὴν προγεγενημένην περὶ
αὐτοὺς ἐλάττωσιν καὶ τὴν ἀδοξίαν ἐξαλείφειν, τῷ
βούλεσθαι τῶν δεσποτῶν ἀπόγονοι μᾶλλον ἐπιφαί</p></div2><div2 type="chapter" n="6b" org="uniform" sample="complete">
<milestone n="1" unit="section" />
<p>νειν ἤπερ ἀπελεύθεροι. τοῦτο δὲ μάλιστα περὶ
τοὺς Λοκροὺς εἰκός ἐστι γεγονέναι: πολὺ γὰρ ἐκτοπίσαντες ἐκ τῶν συνειδότων καὶ προσλαβόντες
συνεργὸν τὸν χρόνον, οὐχ οὕτως ἄφρονες ἦσαν
ὥστε ταῦτ᾽ ἐπιτηδεύειν, δι᾽ ὧν ἔμελλον ἀνανέωσιν
ποιεῖσθαι τῶν ἰδίων ἐλαττωμάτων, ἀλλὰ μὴ τοὐναντίον δι᾽ ὧν ἐπικαλύψειν ταῦτα.
<milestone n="2" unit="section" />
διὸ καὶ τὴν ὀνομασίαν τῇ πόλει τὴν ἀπὸ τῶν γυναικῶν εἰκότως ἐπέθεσαν καὶ τὴν οἰκειότητα τὴν κατὰ τὰς γυναῖκας
προσεποιήθησαν, ἔτι δὲ τὰς φιλίας καὶ τὰς συμμαχίας τὰς προγονικὰς τὰς ἀπὸ τῶν γυναικῶν ἀνενεοῦντο.
<milestone n="3" unit="section" />
ᾗ καὶ τὸ τοὺς Ἀθηναίους πορθῆσαι τὴν
χώραν αὐτῶν οὐδέν ἐστι σημεῖον ψευδῆ λέγειν τὸν
Ἀριστοτέλην:
<milestone n="4" unit="section" />
εὐλόγου γὰρ ὄντος ἐκ τῶν προειρημένων, εἰ καὶ δεκάκις ἦσαν οἰκέται, τοῦ προσπεποιῆσθαι τὴν τῶν Λακεδαιμονίων φιλίαν τοὺς ἐξάραντας
ἐκ τῶν Λοκρῶν καὶ κατασχόντας εἰς τὴν Ἰταλίαν,
εὔλογος γίνεται καὶ [ἡ] τῶν Ἀθηναίων ἀλλοτριότης
ἡ πρὸς πάντας τοὺς προειρημένους, οὐχ οὕτως
ἐξεταζόντων τὸ γένος ὡς τὴν προαίρεσιν.
<milestone n="5" unit="section" />
νὴ Δί᾽
ἀλλὰ πῶς αὐτοὶ μὲν ἐξαπέστελλον οἱ Λακεδαιμόνιοι
τοὺς ἀκμάζοντας εἰς τὴν πατρίδα τεκνοποιίας χάριν,
τοὺς δὲ Λοκροὺς τὸ παραπλήσιον οὐκ εἴων ποιεῖν;
ἕκαστα δὲ τούτων οὐ μόνον κατὰ τὸ πιθανόν,
<milestone n="6" unit="section" />
ἀλλὰ
καὶ κατὰ τὴν ἀλήθειαν μεγάλην ἔχει διαφοράν.
<milestone n="7" unit="section" />
οὔτε
γὰρ κωλύειν τοὺς Λοκροὺς ἔμελλον, αὐτοὶ τὸ ὅμοιον
ποιοῦντες — ἄτοπον γάρ — οὐδὲ μὴν κελευόντων
αὐτῶν οἱ Λοκροὶ πάντως ποιήσειν ἐκείνοις τὸ παραπλήσιον.
<milestone n="8" unit="section" />
παρὰ μὲν γὰρ τοῖς Λακεδαιμονίοις καὶ
πάτριον ἦν καὶ σύνηθες τρεῖς ἄνδρας ἔχειν τὴν
γυναῖκα καὶ τέτταρας, τοτὲ δὲ καὶ πλείους ἀδελφοὺς
ὄντας, καὶ τὰ τέκνα τούτων εἶναι κοινά, καὶ γεννήσαντα παῖδας ἱκανοὺς ἐκδόσθαι γυναῖκά τινι τῶν
φίλων καλὸν καὶ σύνηθες.
<milestone n="9" unit="section" />
διόπερ οἱ Λοκροὶ μήτε
ταῖς ἀραῖς ὄντες ἔνοχοι μήτε τοῖς ὅρκοις, οἷς
ὤμοσαν οἱ Λακεδαιμόνιοι μὴ πρότερον εἰς τὴν
οἰκείαν ἐπανήξειν πρὶν ἢ τὴν Μεσσήνην κατὰ κράτος ἑλεῖν, τῆς μὲν κατὰ τὸ κοινὸν ἐξαποστολῆς
εὐλόγως οὐ μετέσχον,
<milestone n="10" unit="section" />
κατὰ δὲ μέρος τὰς ἐπανόδους
ποιούμενοι καὶ σπανίως ἔδοσαν ἀναστροφὴν ταῖς
γυναιξὶ πρὸς οἰκέτας γενέσθαι συνηθεστέραν ἢ πρὸς
τοὺς ἐξ ἀρχῆς ἄνδρας, ταῖς δὲ παρθένοις καὶ μᾶλλον: ὃ καὶ τῆς ἐξαναστάσεως αἴτιον γέγονεν.  — </p></div2>
<div2 type="chapter" n="7" org="uniform" sample="complete">
<milestone n="1" unit="section" />
<p>ὅτι πολλὰ ἱστορεῖ ψευδῆ ὁ Τίμαιος, καὶ δοκεῖ τὸ
παράπαν οὐκ ἄπειρος ὢν οὐδενὸς τῶν τοιούτων, ὑπὸ
δὲ τῆς φιλονεικίας ἐπισκοτούμενος, ὅταν ἅπαξ ἢ
ψέγειν ἢ τοὐναντίον ἐγκωμιάζειν τινὰ πρόθηται,
πάντων ἐπιλανθάνεται καὶ πολύ τι τοῦ καθήκοντος
παρεκβαίνει.
<milestone n="2" unit="section" />
πλὴν ταῦτα μὲν ἡμῖν ὑπὲρ Ἀριστοτέλους εἰρήσθω πῶς καὶ τίσι προσέχων τοιαύτην
ἐποιήσατο τὴν περὶ τῶν Λοκρῶν ἐξήγησιν:
<milestone n="3" unit="section" />
τὰ δὲ
λέγεσθαι μέλλοντα περὶ Τιμαίου καὶ τῆς ὅλης συντάξεως αὐτοῦ καὶ καθόλου περὶ τοῦ καθήκοντος
τοῖς πραγματευομένοις ἱστορίαν τοιάνδε τινὰ λήψεται τὴν ἀπάντησιν.
<milestone n="4" unit="section" />
ὅτι μὲν οὖν ἀμφότεροι κατὰ
τὸν εἰκότα λόγον πεποίηνται τὴν ἐπιχείρησιν, καὶ
διότι πλείους εἰσὶ πιθανότητες ἐν τῇ κατ᾽ Ἀριστοτέλην ἱστορίᾳ, δοκῶ, πᾶς ἄν τις ἐκ τῶν εἰρημένων
ὁμολογήσειεν: ἀληθὲς μέντοι γε καὶ καθάπαξ διαστεῖλαι περί τινος οὐδὲν ἔστιν ἐν τούτοις.
<milestone n="5" unit="section" />
οὐ μὴν
ἀλλ᾽ ἔστω τὸν Τίμαιον εἰκότα λέγειν μᾶλλον. διὰ
ταύτην οὖν τὴν αἰτίαν δεήσει πᾶν ῥῆμα καὶ πᾶσαν
φωνὴν ἀκούειν καὶ μόνον οὐ θανάτου κρίσιν ὑπέχειν τοὺς ἐν ταῖς ἱστορίαις ἧττον εἰκότα λέγοντας;
οὐ δήπου.
<milestone n="6" unit="section" />
τοῖς μὲν γὰρ κατ᾽ ἄγνοιαν ψευδογραφοῦσιν ἔφαμεν δεῖν διόρθωσιν εὐμενικὴν καὶ συγγνώμην ἐξακολουθεῖν, τοῖς δὲ κατὰ προαίρεσιν ἀπαραίτητον κατηγορίαν.</p></div2>
<div2 type="chapter" n="8" org="uniform" sample="complete">
<milestone n="1" unit="section" />
<p>ἢ δεικτέον οὖν τὸν Ἀριστοτέλην κατὰ τὸν ἄρτι
λόγον τὰ περὶ Λοκρῶν εἰρηκότα χάριτος ἢ κέρδους
ἢ διαφορᾶς ἕνεκεν ἢ μηδὲ τολμῶντας τοῦτο λέγειν
ὁμολογητέον ἀγνοεῖν καὶ παραπαίειν τοὺς τοιαύτῃ
χρωμένους ἀπεχθείᾳ καὶ πικρίᾳ κατὰ τῶν πέλας οἵᾳ
κέχρηται Τίμαιος κατ᾽ Ἀριστοτέλους.
<milestone n="2" unit="section" />
φησὶ γὰρ
αὐτὸν εἶναι θρασύν, εὐχερῆ, προπετῆ, πρὸς δὲ τούτοις κατατετολμηκέναι τῆς τῶν Λοκρῶν πόλεως,
εἰπόντα τὴν ἀποικίαν αὐτῶν εἶναι δραπετῶν, οἰκετῶν, μοιχῶν, ἀνδραποδιστῶν.
<milestone n="3" unit="section" />
καὶ ταῦτα λέγειν
αὐτόν φησιν οὕτως ἀξιοπίστως ὥστε δοκεῖν ἕνα
τῶν ἐστρατηγηκότων ὑπάρχειν καὶ τοὺς Πέρσας ἐν
ταῖς Κιλικίαις πύλαις ἄρτι παρατάξει νενικηκότα
διὰ τῆς αὑτοῦ δυνάμεως,
<milestone n="4" unit="section" />
ἀλλ᾽ οὐ σοφιστὴν ὀψιμαθῆ
καὶ μισητὸν ὑπάρχοντα καὶ τὸ πολυτίμητον ἰατρεῖον
ἀρτίως ἀποκεκλεικότα, πρὸς δὲ τούτοις εἰς πᾶσαν
αὐλὴν καὶ σκηνὴν ἐμπεπηδηκότα, πρὸς δὲ γαστρίμαργον, ὀψαρτυτήν, ἐπὶ στόμα φερόμενον ἐν πᾶσι.
<milestone n="5" unit="section" />
δοκεῖ δή μοι τὰ τοιαῦτα μόλις ἂν ἄνθρωπος ἀγύρτης καὶ προπετὴς ἐπὶ δικαστηρίου ῥιψολογῶν
ἀνεκτὸς φανῆναι: μέτριος μὲν γὰρ οὐ δοκεῖ.
<milestone n="6" unit="section" />
συγγραφεὺς δὲ κοινῶν πράξεων καὶ προστάτης ἱστορίας
ἀληθινὸς οὐδ᾽ ἂν αὐτὸς ἐν αὑτῷ διανοηθῆναι μή
τι δὴ καὶ γράφειν τολμήσαι τοιοῦτον.</p></div2>
<div2 type="chapter" n="9" org="uniform" sample="complete">
<milestone n="1" unit="section" />
<p>σκεψώμεθα δὴ καὶ τὴν αὐτοῦ τοῦ Τιμαίου προαίρεσιν, καὶ τὰς ἀποφάσεις συγκρίνωμεν ἐκ παραθέσεως, ἃς πεποίηται περὶ τῆς αὐτῆς ἀποικίας, ἵνα
γνῶμεν πότερος ἄξιος ἔσται τῆς τοιαύτης κατηγορίας.
φησὶ τοιγαροῦν κατὰ τὴν αὐτὴν βύβλον,
<milestone n="2" unit="section" />
οὐκέτι κατὰ
τὸν αὐτὸν εἰκότα λόγον χρώμενος τοῖς ἐλέγχοις, ἀλλ᾽
ἀληθινῶς αὐτὸς ἐπιβαλὼν εἰς τοὺς κατὰ τὴν Ἑλλάδα
Λοκρούς, ἐξετάζειν τὰ περὶ τῆς ἀποικίας.
<milestone n="3" unit="section" />
τοὺς δὲ
πρῶτον μὲν ἐπιδεικνύειν αὐτῷ συνθήκας ἐγγράπτους, ἔτι καὶ νῦν διαμενούσας, πρὸς τοὺς ἐξαπεσταλμένους, αἷς ὑπογεγράφθαι τὴν ἀρχὴν τοιαύτην "ὡς
γονεῦσι πρὸς τέκνα.
<milestone n="4" unit="section" />
" πρὸς δὲ τούτοις εἶναι δόγματα, καθ᾽ ἃ πολιτείαν ὑπάρχειν ἑκατέροις παρ᾽
ἑκατέροις. καθόλου διακούοντας τὴν Ἀριστοτέλους
ἐξήγησιν περὶ τῆς ἀποικίας θαυμάζειν τὴν ἰταμότητα τοῦ συγγραφέως.
<milestone n="5" unit="section" />
μεταβὰς δὲ πάλιν ἐπὶ τοὺς
ἐν Ἰταλίᾳ Λοκροὺς εὑρίσκειν ἀκολούθους καὶ τοὺς
νόμους φησὶ τοὺς παρ᾽ αὐτοῖς καὶ τοὺς ἐθισμοὺς
οὐ τῇ τῶν οἰκετῶν ῥᾳδιουργίᾳ, τῇ δὲ τῶν ἐλευθέρων ἀποικίᾳ:
<milestone n="6" unit="section" />
πάντως γὰρ καὶ τοῖς ἀνδραποδισταῖς
ἐπιτίμια τετάχθαι παρ᾽ αὐτοῖς, ὁμοίως τοῖς μοιχοῖς,
τοῖς δραπέταις: ὧν οὐδὲν ἂν ὑπάρχειν, εἰ συνῄδεισαν αὑτοῖς ἐκ τοιούτων πεφυκόσι.</p></div2>
<div2 type="chapter" n="10" org="uniform" sample="complete">
<milestone n="1" unit="section" />
<p>πρῶτον δὴ διαπορήσαι τις ἂν πρὸς τίνας τῶν
Λοκρῶν παραγενόμενος ἐπυνθάνετο περὶ τούτων.
εἰ μὲν γὰρ συνέβαινε,
<milestone n="2" unit="section" />
καθάπερ τοὺς ἐν Ἰταλίᾳ Λοκρούς, οὕτω καὶ τοὺς κατὰ τὴν Ἑλλάδα μίαν πόλιν
ἔχειν, τάχ᾽ ἂν οὐκ ἔδει διαπορεῖν, ἀλλ᾽ ἦν ἂν εὐθεώρητον:
<milestone n="3" unit="section" />
ἐπεὶ δὲ δύ᾽ ἔθνη Λοκρῶν ἐστι, πρὸς ποτέρους ἦλθε καὶ πρὸς ποίας πόλεις τῶν ἑτέρων, καὶ
παρὰ τίσιν εὗρε τὰς συνθήκας ἀναγεγραμμένας;
οὐδὲν γὰρ ἡμῖν διασαφεῖται τούτων.
<milestone n="4" unit="section" />
καίτοι διότι
τοῦτ᾽ ἴδιόν ἐστι Τιμαίου καὶ ταύτῃ παρημίλληται
τοὺς ἄλλους συγγραφέας καὶ καθόλου τῇδέ πῃ τῆς
ἀποδοχῆς ***  — λέγω δὲ κατὰ τὴν ἐν τοῖς χρόνοις
καὶ ταῖς ἀναγραφαῖς ἐπίφασιν τῆς ἀκριβείας καὶ
τὴν περὶ τοῦτο τὸ μέρος ἐπιμέλειαν — δοκῶ, πάντες
γινώσκομεν.
<milestone n="5" unit="section" />
διὸ καὶ θαυμάζειν ἐστὶν ἄξιον πῶς
οὔτε τὸ τῆς πόλεως ὄνομα, παρ᾽ οἷς εὗρεν, οὔτε

τὸν τόπον, ἐν ᾧ συμβαίνει τὴν συνθήκην ἀναγεγράφθαι, διεσάφησεν ἡμῖν, οὔτε τοὺς ἄρχοντας
τοὺς δείξαντας αὐτῷ τὴν ἀναγραφὴν καὶ πρὸς οὓς
ἐποιεῖτο τὸν λόγον, ἵνα μηδενὶ διαπορεῖν ἐξῇ μηδέν,
ἀλλ᾽ ὡρισμένου τοῦ τόπου καὶ τῆς πόλεως ἐνῇ τοῖς
ἀμφισβητοῦσιν εὑρεῖν τὴν ἀκρίβειαν.
<milestone n="6" unit="section" />
ὁ δὲ πάντα
ταῦτα παραλελοιπὼς δῆλός ἐστι συνειδὼς αὑτῷ
κατὰ πρόθεσιν ἐψευσμένῳ. διότι γὰρ τῶν τοιούτων ἐπιλαβόμενος οὐδὲν ἂν παρέλειπε Τίμαιος, ἀλλ᾽
ἀπρίξ, τὸ δὴ λεγόμενον, ἀμφοῖν τοῖν χεροῖν ἐπέφυ,
προφανὲς ἐκ τούτων.
<milestone n="7" unit="section" />
ὁ γὰρ πρὸς τὴν Ἐχεκράτους
πίστιν ἀπερεισάμενος ἐπ᾽ ὀνόματος, πρὸς ὅν φησι
περὶ τῶν ἐν Ἰταλίᾳ Λοκρῶν ποιήσασθαι τοὺς λόγους
καὶ παρ᾽ οὗ πυθέσθαι περὶ τούτων,
<milestone n="8" unit="section" />
καὶ προσεξειργασμένος, ἵνα μὴ φανῇ τοῦ τυχόντος ἀκηκοὼς ὅτι
συνέβαινε τὸν τούτου πατέρα πρεσβείας κατηξιῶσθαι
πρότερον ὑπὸ Διονυσίου,
<milestone n="9" unit="section" />
ἦ πού γ᾽ ἂν οὗτος δημοσίας
ἀναγραφῆς ἐπιλαβόμενος ἢ παραδοσίμου στήλης</p></div2>
<div2 type="chapter" n="11" org="uniform" sample="complete">
<milestone n="1" unit="section" />
<p>παρεσιώπησεν; ὁ γὰρ τὰς συγκρίσεις ποιούμενος
ἀνέκαθεν τῶν ἐφόρων πρὸς τοὺς βασιλεῖς τοὺς ἐν
Λακεδαίμονι καὶ τοὺς ἄρχοντας τοὺς Ἀθήνησι καὶ
τὰς ἱερείας τὰς ἐν Ἄργει παραβάλλων πρὸς τοὺς
ὀλυμπιονίκας, καὶ τὰς ἁμαρτίας τῶν πόλεων περὶ
τὰς ἀναγραφὰς τὰς τούτων ἐξελέγχων, παρὰ τρίμηνον ἐχούσας τὸ διαφέρον, οὗτός ἐστι.
<milestone n="2" unit="section" />
καὶ μὴν
ὁ τὰς ὀπισθοδόμους στήλας καὶ τὰς ἐν ταῖς φλιαῖς
τῶν νεῶν προξενίας ἐξευρηκὼς Τίμαιός ἐστιν.
<milestone n="3" unit="section" />
ὃν
οὔθ᾽ ὑπάρχον τι τῶν τοιούτων ἀγνοεῖν οὔθ᾽ εὑρόντα
παραλιπεῖν πιστευτέον οὔτε ψευσαμένῳ συγγνώμην
δοτέον οὐδαμῶς:
<milestone n="4" unit="section" />
πικρὸς γὰρ γεγονὼς καὶ ἀπαραίτητος ἐπιτιμητὴς τῶν πέλας εἰκότως ἂν καὶ ὑπὸ τῶν
πλησίον αὐτὸς ἀπαραιτήτου τυγχάνοι κατηγορίας.
οὐ μὴν ἀλλὰ προφανῶς ἐν τούτοις ἐψευσμένος,
<milestone n="5" unit="section" />
μεταβὰς ἐπὶ τοὺς ἐν Ἰταλίᾳ Λοκροὺς πρῶτον μέν
φησι τήν τε πολιτείαν καὶ τὰ λοιπὰ φιλάνθρωπα
τοῖς Λοκροῖς ἀμφοτέροις *** Ἀριστοτέλη καὶ Θεόφραστον κατεψεῦσθαι τῆς πόλεως.
<milestone n="6" unit="section" />
ἐγὼ δ᾽ οὐκ ἀγνοῶ
μὲν ὅτι καὶ ταύτῃ τῆς πραγματείας ἀναγκασθήσομαι παρεκβαίνειν, διοριζόμενος καὶ διαβεβαιούμενος
περὶ τούτων:
<milestone n="7" unit="section" />
οὐ μὴν ἀλλὰ διὰ ταύτην τὴν αἰτίαν
εἰς ἕνα τόπον ὑπερεθέμην τὸν περὶ Τιμαίου λόγον,
ἵνα μὴ πολλάκις ἀναγκάζωμαι τοῦ καθήκοντος ὀλιγωρεῖν.  — 
<milestone n="8" unit="section" /></p>
<p>ὅτι Τίμαιός φησι μέγιστον ἁμάρτημα περὶ τὴν
ἱστορίαν εἶναι τὸ ψεῦδος: διὸ καὶ παραινεῖ τούτοις,
οὓς ἂν ἐξελέγξῃ διεψευσμένους ἐν τοῖς συγγράμμασιν, ἕτερόν τι ζητεῖν ὄνομα τοῖς βυβλίοις, πάντα δὲ
μᾶλλον ἢ καλεῖν ἱστορίαν.  — </p></div2>
<div2 type="chapter" n="12" org="uniform" sample="complete">
<milestone n="1" unit="section" />
<p>καθάπερ γὰρ ἐπὶ τῶν κανόνων, κἂν ἐλάττων ᾖ
τῷ μήκει κἂν τῷ πλάτει ταπεινότερος, μετέχῃ δὲ
τῆς τοῦ κανόνος ἰδιότητος, κανόνα φησὶ δεῖν προσαγορεύειν ὅμως, ὅταν δὲ τῆς εὐθείας καὶ τῆς πρὸς
ταύτην οἰκειότητος ἐκπέσῃ, πάντα μᾶλλον δεῖν ἢ
κανόνα καλεῖν,
<milestone n="2" unit="section" />
τὸν αὐτὸν τρόπον καὶ τῶν συγγραμμάτων ὅσα μὲν ἂν ἢ κατὰ τὴν λέξιν ἢ κατὰ τὸν
χειρισμὸν ἢ κατ᾽ ἄλλο τι διαμαρτάνηται τῶν ἰδίων
μερῶν, ἀντέχηται δὲ τῆς ἀληθείας, προσίεσθαί φησι
τὸ τῆς ἱστορίας ὄνομα τὰς βύβλους, ὅταν δὲ ταύτης
παραπέσῃ, μηκέτι καλεῖσθαι δεῖν ἱστορίαν.
<milestone n="3" unit="section" />
ἐγὼ δὲ
διότι μὲν ἡγεῖσθαι δεῖ τῶν τοιούτων συγγραμμάτων
τὴν ἀλήθειαν ὁμολογῶ, καὶ κατὰ τὴν πραγματείαν
αὐτός που κέχρημαι λέγων οὕτως, ὅτι, καθάπερ
ἐμψύχου σώματος τῶν ὄψεων ἐξαιρεθεισῶν ἀχρειοῦται τὸ ὅλον, οὕτως ἐξ ἱστορίας ἐὰν ἄρῃς τὴν
ἀλήθειαν, τὸ καταλειπόμενον αὐτῆς ἀνωφελὲς γίνεται διήγημα.  — </p>
<p>δύο μέντοι τρόπους ἔφαμεν εἶναι ψεύδους,
<milestone n="4" unit="section" />
ἕνα
μὲν τὸν κατ᾽ ἄγνοιαν, ἕτερον δὲ τὸν κατὰ προαίρεσιν,
<milestone n="5" unit="section" />
καὶ τούτων δεῖν τοῖς μὲν κατ᾽ ἄγνοιαν παραπαίουσι τῆς ἀληθείας διδόναι συγγνώμην, τοῖς δὲ
κατὰ προαίρεσιν ἀκαταλλάκτως ἔχειν.  — </p>
<p>τούτων δ᾽ ἡμῖν ὁμολογουμένων,
<milestone n="6" unit="section" />
αὐτοῦ τούτου
τοῦ ψεύδους μεγάλην ὑπολαμβάνω διαφορὰν εἶναι
τοῦ κατ᾽ ἄγνοιαν γινομένου καὶ τοῦ κατὰ προαίρεσιν, καὶ τὸ μὲν ἐπιδέχεσθαι συγγνώμην καὶ διόρθωσιν εὐμενικήν, τὸ δ᾽ ἀπαραιτήτου δικαίως ἂν τυγχάνειν κατηγορίας:
<milestone n="7" unit="section" />
ᾧ γένει μάλιστ᾽ ἂν εὕροι τις
ἔνοχον αὐτὸν ὄντα τὸν Τίμαιον: διότι δ᾽ ἐστὶ τοιοῦτος σκοπεῖν ἤδη πάρεστιν.  — </p></div2>
<div2 type="chapter" n="12a" org="uniform" sample="complete">
<milestone n="1" unit="section" />
<p>ἐπὶ τῶν ἀθετούντων τὰς ὁμολογίας προφερόμεθα ταύτην τὴν παροιμίαν "Λοκροὶ τὰς συνθήκας." τοῦτο δέ τις ἐξεύρηκεν ὅτι καὶ παρὰ τοῖς
συγγραφεῦσι καὶ παρὰ τοῖς ἄλλοις ἀνθρώποις ὁμολογούμενόν ἐστι,
<milestone n="2" unit="section" />
διότι κατὰ τὴν τῶν Ἡρακλειδῶν
ἔφοδον συνθεμένων τῶν Λοκρῶν τοῖς Πελοποννησίοις πολεμίους πυρσοὺς αἴρειν, ἐὰν συμβῇ τοὺς
Ἡρακλείδας μὴ κατὰ τὸν Ἰσθμόν, ἀλλὰ κατὰ τὸ
Ῥίον ποιεῖσθαι τὴν διάβασιν, χάριν τοῦ προαισθομένους φυλάξασθαι τὴν ἔφοδον αὐτῶν,
<milestone n="3" unit="section" />
οὐ ποιησάντων δὲ τῶν Λοκρῶν, πᾶν δὲ τοὐναντίον φιλίους
ἀράντων πυρσούς, ὅτε παρῆσαν, τοὺς μὲν Ἡρακλείδας συνέβη μετ᾽ ἀσφαλείας χρῆσθαι τῇ διαβάσει,
τοὺς δὲ Πελοποννησίους κατολιγωρήσαντας λαθεῖν
παραδεξαμένους εἰς τὴν οἰκείαν τοὺς ὑπεναντίους
παρασπονδηθέντας ὑπὸ τῶν Λοκρῶν.</p></div2>
<div2 type="chapter" n="12b" org="uniform" sample="complete">
<milestone n="1" unit="section" />
<p>*** κατηγορεῖν καὶ θειασμὸν διασύρειν τῶν
ὀνειρωττόντων καὶ δαιμονώντων ἐν τοῖς ὑπομνήμασιν: ὅσοι γε μὴν αὐτοὶ πολλὴν τῆς τοιαύτης
ἐμπεποίηνται φλυαρίας, τοὺς τοιούτους ἀγαπᾶν ἂν
δέοι μὴ τυγχάνοντας κατηγορίας, μηδ᾽ ὅτι καὶ τῶν
ἄλλων αὐτοὺς κατατρέχειν: ὃ συμβέβηκε περὶ Τίμαιον.
<milestone n="2" unit="section" />
ἐκεῖνος γὰρ κόλακα μὲν εἶναί φησι τὸν Καλλισθένην τοιαῦτα γράφοντα καὶ πλεῖστον ἀπέχειν
φιλοσοφίας, κόρδαξί τε προσέχοντα καὶ κορυβαντιώσαις γυναιξί: δικαίως δ᾽ αὐτὸν ὑπ᾽ Ἀλεξάνδρου
τετευχέναι τιμωρίας διεφθαρκότα τὴν ἐκείνου ψυχὴν
καθ᾽ ὅσον οἷός τ᾽ ἦν:
<milestone n="3" unit="section" />
καὶ Δημοσθένην μὲν καὶ
τοὺς ἄλλους ῥήτορας τοὺς κατ᾽ ἐκεῖνον τὸν καιρὸν
ἀκμάσαντας ἐπαινεῖ καί φησι τῆς Ἑλλάδος ἀξίους
γεγονέναι, διότι ταῖς Ἀλεξάνδρου τιμαῖς ταῖς ἰσοθέοις ἀντέλεγον, τὸν δὲ φιλόσοφον αἰγίδα καὶ
κεραυνὸν περιθέντα θνητῇ φύσει δικαίως αὐτὸν
ὑπὸ τοῦ δαιμονίου τετευχέναι τούτων ὧν ἔτυχεν.  — </p></div2>
<div2 type="chapter" n="13" org="uniform" sample="complete">
<milestone n="1" unit="section" />
<p>ὅτι Τίμαιός φησι Δημοχάρην ἡταιρηκέναι μὲν
τοῖς ἄνω μέρεσι τοῦ σώματος, οὐκ εἶναι δ᾽ ἄξιον
τὸ ἱερὸν πῦρ φυσᾶν, ὑπερβεβηκέναι δὲ τοῖς ἐπιτηδεύμασι τὰ Βότρυος ὑπομνήματα καὶ τὰ Φιλαινίδος
καὶ τῶν ἄλλων ἀναισχυντογράφων:
<milestone n="2" unit="section" />
ταύτην δὲ τὴν
λοιδορίαν καὶ τὰς ἐμφάσεις οὐχ οἷον ἄν τις διέθετο
πεπαιδευμένος ἀνήρ, ἀλλ᾽ οὐδὲ τῶν ἀπὸ τέγους ἀπὸ
τοῦ σώματος εἰργασμένων οὐδείς.
<milestone n="3" unit="section" />
ὁ δ᾽ ἵνα πιστὸς
φανῇ κατὰ τὴν αἰσχρολογίαν καὶ τὴν ὅλην ἀναισχυντίαν, καὶ προσκατέψευσται τἀνδρός, κωμικόν τινα
μάρτυρα προσεπισπασάμενος ἀνώνυμον.
<milestone n="4" unit="section" />
πόθεν δ᾽
ἐγὼ καταστοχάζομαι τοῦτο; πρῶτον μὲν ἐκ τοῦ καὶ
πεφυκέναι καὶ τεθράφθαι καλῶς Δημοχάρην, ἀδελφιδοῦν ὄντα Δημοσθένους,
<milestone n="5" unit="section" />
δεύτερον ἐκ τοῦ μὴ
μόνον στρατηγίας αὐτὸν ἠξιῶσθαι παρ᾽ Ἀθηναίοις,
ἀλλὰ καὶ τῶν ἄλλων τιμῶν, ὧν οὐδὲν ἂν αὐτῷ
συνεξέδραμε τοιαύταις ἀτυχίαις παλαίοντι.
<milestone n="6" unit="section" />
διὸ καὶ
δοκεῖ μοι Τίμαιος οὐχ οὕτως Δημοχάρους κατηγορεῖν ὡς Ἀθηναίων, εἰ τοιοῦτον ἄνδρα προῆγον καὶ
τοιούτῳ τὴν πατρίδα καὶ τοὺς ἰδίους βίους ἐνεχείριζον.
<milestone n="7" unit="section" />
ἀλλ᾽ οὐκ ἔστι τούτων οὐδέν. οὐ γὰρ ἂν
Ἀρχέδικος ὁ κωμῳδιογράφος ἔλεγε ταῦτα μόνος περὶ
Δημοχάρους,
<milestone n="8" unit="section" />
ὡς Τίμαιός φησιν, ἀλλὰ πολλοὶ μὲν
ἂν τῶν Ἀντιπάτρου φίλων, καθ᾽ οὗ πεπαρρησίασται
πολλὰ καὶ δυνάμενα λυπεῖν οὐ μόνον αὐτὸν Ἀντίπατρον, ἀλλὰ καὶ τοὺς ἐκείνου διαδόχους καὶ φίλους
γεγονότας, πολλοὶ δὲ τῶν ἀντιπεπολιτευμένων, ὧν
ἦν καὶ Δημήτριος ὁ Φαληρεύς.
<milestone n="9" unit="section" />
οὗ 'κεῖνος οὐ τὴν
τυχοῦσαν πεποίηται κατηγορίαν ἐν ταῖς ἱστορίαις,
φάσκων αὐτὸν γεγονέναι τοιοῦτον προστάτην τῆς
πατρίδος καὶ ἐπὶ τούτοις σεμνύνεσθαι κατὰ τὴν
πολιτείαν, ἐφ᾽ οἷς ἂν καὶ τελώνης σεμνυνθείη βάναυσος.
<milestone n="10" unit="section" />
ἐπὶ γὰρ τῷ πολλὰ καὶ λυσιτελῶς πωλεῖσθαι
κατὰ τὴν πόλιν καὶ δαψιλῆ τὰ πρὸς τὸν βίον ὑπάρχειν πᾶσιν, ἐπὶ τούτοις φησὶ μεγαλαυχεῖν αὐτόν:
<milestone n="11" unit="section" />
καὶ διότι κοχλίας αὐτομάτως βαδίζων προηγεῖτο τῆς
πομπῆς αὐτῷ, σίαλον ἀναπτύων, σὺν δὲ τούτοις
ὄνοι διεπέμποντο διὰ τοῦ θεάτρου, διότι δὴ πάντων τῶν τῆς Ἑλλάδος καλῶν ἡ πατρὶς παρακεχωρηκυῖα τοῖς ἄλλοις ἐποίει Κασσάνδρῳ τὸ προσταττόμενον, ἐπὶ τούτοις αὐτὸν οὐκ αἰσχύνεσθαί φησιν.
<milestone n="12" unit="section" />
ἀλλ᾽ ὅμως οὔτε Δημήτριος οὔτ᾽ ἄλλος οὐδεὶς εἰρή</p></div2><div2 type="chapter" n="14" org="uniform" sample="complete">
<milestone n="1" unit="section" />
<p>κει περὶ Δημοχάρους τοιοῦτον οὐδέν. ἐξ ὧν ἐγώ,
βεβαιοτέραν τὴν τῆς πατρίδος ἡγούμενος μαρτυρίαν
ἢ τὴν Τιμαίου πικρίαν, θαρρῶν ἀποφαίνομαι μηδενὶ
τὸν Δημοχάρους βίον ἔνοχον εἶναι τῶν τοιούτων
κατηγορημάτων.
<milestone n="2" unit="section" />
καίπερ εἰ κατ᾽ ἀλήθειαν ὑπῆρχέ
τι τοιοῦτον ἀτύχημα περὶ Δημοχάρην, ποῖος καιρὸς
ἢ ποία πρᾶξις ἠνάγκασε Τίμαιον ταῦτα κατατάττειν
εἰς τὴν ἱστορίαν;
<milestone n="3" unit="section" />
καθάπερ γὰρ οἱ νοῦν ἔχοντες,
ἐπὰν ἀμύνασθαι κρίνωσι τοὺς ἐχθρούς, οὐ τοῦτο
πρῶτον σκοποῦνται τί παθεῖν ἄξιός ἐστιν ὁ πλησίον, ἀλλὰ τί ποιεῖν αὐτοῖς πρέπει, τοῦτο μᾶλλον *
<milestone n="4" unit="section" />
** οὕτως καὶ περὶ τῶν λοιδοριῶν, οὐ τί τοῖς
ἐχθροῖς ἀκούειν ἁρμόζει, τοῦτο πρῶτον ἡγητέον,
ἀλλὰ τί λέγειν ἡμῖν πρέπει, τοῦτ᾽ ἀναγκαιότατον
λογιστέον.
<milestone n="5" unit="section" />
περὶ δὲ τῶν πάντα μετρούντων ταῖς
ἰδίαις ὀργαῖς καὶ φιλοτιμίαις ἀνάγκη πάνθ᾽ ὑποπτεύειν ἐστὶ καὶ πᾶσι διαπιστεῖν πέρα τοῦ δέοντος
λεγομένοις.
<milestone n="6" unit="section" />
διὸ δὴ καὶ νῦν ἡμεῖς μὲν εἰκότως ἂν
δόξαιμεν ἀθετεῖν τοῖς ὑπὸ Τιμαίου κατὰ Δημοχάρους εἰρημένοις:
<milestone n="7" unit="section" />
ἐκεῖνος δ᾽ ἂν οὐκ εἰκότως τυγχάνοι συγγνώμης οὐδὲ πίστεως ὑπ᾽ οὐδενὸς διὰ τὸ
προφανῶς ἐν ταῖς λοιδορίαις ἐκπίπτειν τοῦ καθήκοντος διὰ τὴν ἔμφυτον πικρίαν.</p></div2>
<div2 type="chapter" n="15" org="uniform" sample="complete">
<milestone n="1" unit="section" />
<p>καὶ γὰρ οὐδὲ ταῖς κατ᾽ Ἀγαθοκλέους ἔγωγε λοιδορίαις, εἰ καὶ πάντων γέγονεν ἀσεβέστατος, εὐδοκῶ.
λέγω δ᾽ ἐν τούτοις,
<milestone n="2" unit="section" />
ἐν οἷς ἐπὶ καταστροφῇ τῆς ὅλης
ἱστορίας φησὶ γεγονέναι τὸν Ἀγαθοκλέα κατὰ τὴν
πρώτην ἡλικίαν κοινὸν πόρνον, ἕτοιμον τοῖς ἀκρατεστάτοις, κολοιόν, τριόρχην, πάντων τῶν βουλομένων
τοῖς ὄπισθεν ἔμπροσθεν γεγονότα.
<milestone n="3" unit="section" />
πρὸς δὲ τούτοις,
ὅτ᾽ ἀπέθανε, τὴν γυναῖκά φησι κατακλαιομένην αὐτὸν
οὕτως θρηνεῖν: "τί δ᾽ οὐκ ἐγὼ σέ; τί δ᾽ οὐκ ἐμὲ
σύ;
<milestone n="4" unit="section" />
" ἐν γὰρ τούτοις πάλιν οὐ μόνον ἄν τις ἐπιφθέγξαιτο τὰ καὶ περὶ Δημοχάρους, ἀλλὰ καὶ τὴν
ὑπερβολὴν θαυμάσειε τῆς πικρίας.
<milestone n="5" unit="section" />
ὅτι γὰρ ἐκ φύσεως ἀνάγκη μεγάλα προτερήματα γεγονέναι περὶ
τὸν Ἀγαθοκλέα, τοῦτο δῆλόν ἐστιν ἐξ αὐτῶν ὧν ὁ
Τίμαιος ἀποφαίνεται.
<milestone n="6" unit="section" />
εἰ γὰρ εἰς τὰς Συρακούσας
παρεγενήθη φεύγων τὸν τροχόν, τὸν καπνόν, τὸν
πηλόν, περὶ ἔτη τὴν ἡλικίαν ὀκτωκαίδεκα γεγονώς,
<milestone n="7" unit="section" />
καὶ μετά τινα χρόνον ὁρμηθεὶς ἀπὸ τοιαύτης ὑποθέσεως κύριος μὲν ἐγενήθη πάσης Σικελίας, μεγίστους δὲ κινδύνους περιέστησε Καρχηδονίοις, τέλος
ἐγγηράσας τῇ δυναστείᾳ κατέστρεψε τὸν βίον βασιλεὺς προσαγορευόμενος,
<milestone n="8" unit="section" />
ἆρ᾽ οὐκ ἀνάγκη μέγα τι
γεγονέναι χρῆμα καὶ θαυμάσιον τὸν Ἀγαθοκλέα καὶ
πολλὰς ἐσχηκέναι ῥοπὰς καὶ δυνάμεις πρὸς τὸν
πραγματικὸν τρόπον;
<milestone n="9" unit="section" />
ὑπὲρ ὧν δεῖ τὸν συγγραφέα
μὴ μόνον τὰ πρὸς διαβολὴν κυροῦντα καὶ κατηγορίαν ἐξηγεῖσθαι τοῖς ἐπιγινομένοις, ἀλλὰ καὶ τὰ
πρὸς ἔπαινον ἥκοντα περὶ τὸν ἄνδρα: τοῦτο γὰρ
ἴδιόν ἐστι τῆς ἱστορίας.
<milestone n="10" unit="section" />
ὁ δ᾽ ἐπεσκοτημένος ὑπὸ
τῆς ἰδίας πικρίας τὰ μὲν ἐλαττώματα δυσμενικῶς καὶ
μετ᾽ αὐξήσεως ἡμῖν ἐξήγγελκε, τὰ δὲ κατορθώματα
συλλήβδην παραλέλοιπεν,
<milestone n="11" unit="section" />
ἀγνοῶν ὅτι τὸ ψεῦδος οὐχ
ἧττόν ἐστι περὶ τοὺς τὰ γεγονότα *** γράφοντας
ἐν ταῖς ἱστορίαις.
<milestone n="12" unit="section" />
ἡμεῖς δὲ τὸ μὲν ἐπιμετρεῖν τῆς
ἀπεχθείας αὐτοῦ χάριν ἀφήκαμεν, τὰ δ᾽ οἰκεῖα τῆς
προθέσεως αὑτῶν οὐ παρελείψαμεν.  — </p></div2>
<div2 type="chapter" n="16" org="uniform" sample="complete">
<milestone n="1" unit="section" />
<p>νεανίσκων δυεῖν περί τινος οἰκέτου διαφερομένων συνέβαινε παρὰ μὲν τὸν ἕτερον καὶ πλείω χρόνον γεγονέναι τὸν παῖδα,
<milestone n="2" unit="section" />
τὸν δ᾽ ἕτερον ἡμέραις
δυσὶ πρότερον εἰς τὸν ἀγρὸν ἐλθόντα μὴ παρόντος
τοῦ δεσπότου μετὰ βίας εἰς οἶκον ἀπηχέναι τὸν
δοῦλον,
<milestone n="3" unit="section" />
κἄπειτα τὸν ἕτερον αἰσθόμενον ἐλθεῖν ἐπὶ
τὴν οἰκίαν, καὶ λαβόντ᾽ ἀπάγειν ἐπὶ τὴν ἀρχήν, καὶ
φάναι δεῖν κύριον αὐτὸν εἶναι διδόντα τοὺς ἐγγυητάς:
<milestone n="4" unit="section" />
κελεύειν γὰρ τὸν Ζαλεύκου νόμον τοῦτον δεῖν
κρατεῖν τῶν ἀμφισβητουμένων ἕως τῆς κρίσεως παρ᾽
οὗ τὴν ἀγωγὴν συμβαίνει γίνεσθαι.
<milestone n="5" unit="section" />
τοῦ δ᾽ ἑτέρου
κατὰ τὸν αὐτὸν νόμον παρ᾽ αὑτοῦ φάσκοντος γεγονέναι τὴν ἀγωγήν — ἐκ γὰρ τῆς οἰκίας τῆς ἐκείνου τὸ
σῶμα πρὸς τὴν ἀρχὴν ἥκειν ἀπαγόμενον — 
<milestone n="6" unit="section" />
τοὺς προκαθημένους ἄρχοντας διαποροῦντας ὑπὲρ τοῦ πράγματος ἐπισπάσασθαι καὶ συμμεταδοῦναι τῷ κοσμοπόλιδι.
<milestone n="7" unit="section" />
τὸν δὲ διαστείλασθαι τὸν νόμον, φήσαντα
παρὰ τούτων τὴν ἀγωγὴν αἰεὶ γίνεσθαι, παρ᾽ οἷς
ἂν ἔσχατον ἀδήριτον ᾖ χρόνον τινὰ γεγονὸς τὸ
διαμφισβητούμενον:
<milestone n="8" unit="section" />
ἐὰν δέ τις ἀφελόμενος βίᾳ παρά
τινος ἀπαγάγῃ πρὸς αὑτόν, κἄπειτα παρὰ τούτου
τὴν ἀγωγὴν ὁ προϋπάρχων ποιῆται δεσπότης, οὐκ
εἶναι ταύτην κυρίαν.
<milestone n="9" unit="section" />
τοῦ δὲ νεανίσκου δεινοπαθοῦντος καὶ μὴ φάσκοντος εἶναι τοῦ νομοθέτου
ταύτην τὴν προαίρεσιν, προκαλέσασθαί φασι τὸν
κοσμόπολιν, εἴ τι βούλεται λέγειν ὑπὲρ τῆς γνώμης
κατὰ τὸν Ζαλεύκου νόμον.
<milestone n="10" unit="section" />
τοῦτο δ᾽ ἐστὶ καθισάντων τῶν χιλίων καὶ βρόχων κρεμασθέντων λέγειν
ὑπὲρ τῆς τοῦ νομοθέτου γνώμης:
<milestone n="11" unit="section" />
ὁπότερος δ᾽ ἂν
αὐτῶν φανῇ τὴν προαίρεσιν ἐπὶ τὸ χεῖρον ἐκδεχόμενος, τὸν τοιοῦτον διὰ τῆς ἀγχόνης ἀπόλλυσθαι
βλεπόντων τῶν χιλίων.
<milestone n="12" unit="section" />
ταῦτα προτείναντος τοῦ
κοσμοπόλιδος, τὸν νεανίσκον εἰπεῖν φασιν ἄνισον
εἶναι τὴν συνθήκην: τῷ μὲν γὰρ ἔτη δύ᾽ ἢ τρία
καταλείπεσθαι τοῦ ζῆν:
<milestone n="13" unit="section" />
συνέβαινε γὰρ εἶναι τὸν
κοσμόπολιν οὐ πολὺ λεῖπον τῶν ἐνενήκοντ᾽ ἐτῶν:
αὑτῷ δὲ τοῦ βίου τὸ πλεῖον ἐκ τῶν εὐλόγων ἔτι
μένειν.
<milestone n="14" unit="section" />
ὁ μὲν οὖν νεανίσκος οὕτως εὐτραπελευσάμενος ἐξέλυσε τὴν σπουδήν, οἱ δ᾽ ἄρχοντες ἔκριναν τὴν ἀγωγὴν κατὰ τὴν τοῦ κοσμοπόλιδος γνώμην.</p></div2>
<div2 type="chapter" n="17" org="uniform" sample="complete">
<head lang="la">V. De Callisthenis Imperitia In Narrandis Rebus Militaribus</head>
<milestone n="1" unit="section" />
<p>ἵνα δὲ μὴ δόξωμεν τῶν τηλικούτων ἀνδρῶν
καταξιοπιστεῖσθαι, μνησθησόμεθα μιᾶς παρατάξεως,
ἣν ἅμα μὲν οἵαν ἐπιφανεστάτην εἶναι συμβέβηκεν,
ἅμα δὲ τοῖς καιροῖς οὐ μακρὰν ἀπηρτῆσθαι, τὸ δὲ
μέγιστον, παρατετευχέναι τὸν Καλλισθένη.
<milestone n="2" unit="section" />
λέγω δὲ
περὶ τῆς ἐν Κιλικίᾳ γενομένης Ἀλεξάνδρῳ πρὸς
Δαρεῖον, ἐν ᾗ φησὶ μὲν Ἀλέξανδρον ἤδη διαπεπορεῦσθαι τὰ στενὰ καὶ τὰς λεγομένας ἐν τῇ Κιλικίᾳ
Πύλας, Δαρεῖον δὲ χρησάμενον τῇ διὰ τῶν Ἀμανίδων λεγομένων Πυλῶν πορείᾳ κατᾶραι μετὰ τῆς
δυνάμεως εἰς Κιλικίαν:
<milestone n="3" unit="section" />
πυθόμενον δὲ παρὰ τῶν
ἐγχωρίων προάγειν τὸν Ἀλέξανδρον ὡς ἐπὶ Συρίαν,
ἀκολουθεῖν, καὶ συνεγγίσαντα τοῖς στενοῖς στρατοπεδεῦσαι παρὰ τὸν Πίναρον ποταμόν.
<milestone n="4" unit="section" />
εἶναι δὲ τοῦ
μὲν τόπου τὸ διάστημ᾽ οὐ πλείω τῶν τεττάρων καὶ
δέκα σταδίων ἀπὸ θαλάττης ἕως πρὸς τὴν παρώρειαν:
<milestone n="5" unit="section" />
διὰ δὲ τούτου φέρεσθαι τὸν προειρημένον
ποταμὸν ἐπικάρσιον, ἀπὸ μὲν τῶν ὀρῶν εὐθέως
ἐκρήγματα τῶν πλευρῶν, διὰ δὲ τῶν ἐπιπέδων ἕως
εἰς θάλατταν ἀποτόμους ἔχοντα καὶ δυσβάτους λόφους.
<milestone n="6" unit="section" />
ταῦτα δ᾽ ὑποθέμενος, ἐπεὶ συνεγγίζοιεν οἱ
περὶ τὸν Ἀλέξανδρον ἐξ ὑποστροφῆς ἐπ᾽ αὐτοὺς
ἀναχωροῦντες, κρῖναί φησι Δαρεῖον καὶ τοὺς ἡγεμόνας τὴν μὲν φάλαγγα τάξαι πᾶσαν ἐν αὐτῇ τῇ
στρατοπεδείᾳ, καθάπερ ἐξ ἀρχῆς εἶχε, χρήσασθαι δὲ
τῷ ποταμῷ προβλήματι διὰ τὸ παρ᾽ αὐτὴν ῥεῖν τὴν
στρατοπεδείαν.
<milestone n="7" unit="section" />
μετὰ δὲ ταῦτά φησι τοὺς μὲν ἱππεῖς τάξαι παρὰ θάλατταν, τοὺς δὲ μισθοφόρους
ἑξῆς τούτοις παρ᾽ αὐτὸν τὸν ποταμόν, ἐχομένους
τούτων τοὺς πελταστὰς συνάπτοντας τοῖς ὄρεσι.</p></div2>
<div2 type="chapter" n="18" org="uniform" sample="complete">
<milestone n="1" unit="section" />
<p>πῶς δὲ προέταξε τούτους πρὸ τῆς φάλαγγος, τοῦ
ποταμοῦ ῥέοντος παρ᾽ αὐτὴν τὴν στρατοπεδείαν,
δυσχερὲς κατανοῆσαι, καὶ ταῦτα τῷ πλήθει τοσούτων ὑπαρχόντων.
<milestone n="2" unit="section" />
τρισμύριοι μὲν γὰρ ἱππεῖς ὑπῆρχον, ὡς αὐτὸς ὁ Καλλισθένης φησί, τρισμύριοι δὲ
μισθοφόροι: πόσου δ᾽ εἶχον οὗτοι τόπου χρείαν,
εὐχερὲς καταμαθεῖν.
<milestone n="3" unit="section" />
πλεῖστον μὲν γὰρ ἱππέων τάττεται βάθος ἐπ᾽ ὀκτὼ πρὸς ἀληθινὴν χρείαν, καὶ
μεταξὺ τῶν ἰλῶν ἑκάστης ἴσον ὑπάρχειν δεῖ διάστημα τοῖς μετώποις πρὸς τὸ ταῖς ἐπιστροφαῖς δύνασθαι καὶ τοῖς περισπασμοῖς εὐχρηστεῖν.
<milestone n="4" unit="section" />
ἐξ ὧν
τὸ στάδιον ὀκτακοσίους λαμβάνει, τὰ δὲ δέκα τοὺς
ὀκτακισχιλίους, τὰ δὲ τέτταρα τρισχιλίους διακοσίους, ὥστ᾽ ἀπὸ τῶν μυρίων χιλίων διακοσίων
πεπληρῶσθαι τὸν τῶν τετταρεσκαίδεκα σταδίων
τόπον.
<milestone n="5" unit="section" />
ἐὰν δὲ πάντας ἐκτάττῃ τοὺς τρισμυρίους,
βραχὺ λείπει τοῦ τριφαλαγγίαν ἐπάλληλον εἶναι
τῶν ἱππέων αὐτῶν.
<milestone n="6" unit="section" />
εἰς ποῖον οὖν τόπον ἐτάττετο
τὸ τῶν μισθοφόρων πλῆθος; εἰ μὴ νὴ Δία κατόπιν
τῶν ἱππέων. ἀλλ᾽ οὔ φησιν, ἀλλὰ συμπεπτωκέναι
τούτους τοῖς Μακεδόσι κατὰ τὴν ἐπαγωγήν.
<milestone n="7" unit="section" />
ἐξ ὧν
ἀνάγκη ποιεῖσθαι τὴν ἐκδοχὴν διότι τὸ μὲν ἥμισυ
τοῦ τόπου τὸ παρὰ θάλατταν ἡ τῶν ἱππέων ἐπεῖχε
τάξις, τὸ δ᾽ ἥμισυ τὸ πρὸς τοῖς ὄρεσιν ἡ τῶν
μισθοφόρων.
<milestone n="8" unit="section" />
ἐκ δὲ τούτων εὐσυλλόγιστον πόσον
ὑπῆρχε τὸ βάθος τῶν ἱππέων καὶ ποῖον ἔδει τόπον
ἀπέχειν τὸν ποταμὸν ἀπὸ τῆς στρατοπεδείας.
<milestone n="9" unit="section" />
μετὰ
δὲ ταῦτα συνεγγιζόντων τῶν πολεμίων φησὶ τὸν
Δαρεῖον αὐτόν, κατὰ μέσην ὑπάρχοντα τὴν τάξιν,
καλεῖν τοὺς μισθοφόρους ἀπὸ τοῦ κέρατος πρὸς
αὑτόν.
<milestone n="10" unit="section" />
πῶς δὲ λέγεται τοῦτο, διαπορεῖν ἔστι: τῶν
γὰρ μισθοφόρων ἀνάγκη καὶ τῶν ἱππέων τὴν συναφὴν κατὰ μέσον ὑπάρχειν τὸν τόπον, ὥστ᾽ ἐν
αὐτοῖς ὢν τοῖς μισθοφόροις ὁ Δαρεῖος ποῦ καὶ
πρὸς τί καὶ πῶς ἐκάλει τοὺς μισθοφόρους;
<milestone n="11" unit="section" />
τὸ δὲ
τελευταῖόν φησι τοὺς ἀπὸ τοῦ δεξιοῦ κέρατος ἱππεῖς
ἐπαγαγόντας ἐμβαλεῖν τοῖς περὶ τὸν Ἀλέξανδρον,
τοὺς δὲ γενναίως δεξαμένους ἀντεπάγειν καὶ ποιεῖν
μάχην ἰσχυράν.
<milestone n="12" unit="section" />
ὅτι δὲ ποταμὸς ἦν ἐν μέσῳ, καὶ
ποταμὸς οἷον ἀρτίως εἶπεν, ἐπελάθετο.</p></div2>
<div2 type="chapter" n="19" org="uniform" sample="complete">
<milestone n="1" unit="section" />
<p>τούτοις δ᾽ ἐστὶ παραπλήσια τὰ κατὰ τὸν Ἀλέξανδρον. φησὶ γὰρ αὐτὸν ποιήσασθαι τὴν εἰς τὴν
Ἀσίαν διάβασιν, πεζῶν μὲν ἔχοντα τέτταρας μυριάδας, ἱππεῖς δὲ τετρακισχιλίους καὶ πεντακοσίους,
<milestone n="2" unit="section" />
μέλλοντι δ᾽ εἰς Κιλικίαν ἐμβάλλειν ἄλλους ἐλθεῖν
ἐκ Μακεδονίας πεζοὺς μὲν πεντακισχιλίους, ἱππεῖς
δ᾽ ὀκτακοσίους.
<milestone n="3" unit="section" />
ἀφ᾽ ὧν εἴ τις ἀφέλοι τρισχιλίους
μὲν πεζούς, τριακοσίους δ᾽ ἱππεῖς, ἐπὶ τὸ πλεῖον
ποιῶν τὴν ἀπουσίαν πρὸς τὰς γεγενημένας χρείας,
ὅμως πεζοὶ μὲν ἀπολειφθήσονται τετρακισμύριοι
δισχίλιοι, πεντακισχίλιοι δ᾽ ἱππεῖς.
<milestone n="4" unit="section" />
τούτων οὖν
ὑποκειμένων, φησὶ τὸν Ἀλέξανδρον πυθέσθαι τὴν
Δαρείου παρουσίαν εἰς Κιλικίαν ἑκατὸν ἀπέχοντα
σταδίους ἀπ᾽ αὐτοῦ, διαπεπορευμένον ἤδη τὰ στενά:
<milestone n="5" unit="section" />
διόπερ ἐξ ὑποστροφῆς πάλιν ποιεῖσθαι τὴν πορείαν
διὰ τῶν στενῶν, ἄγοντα πρῶτον μὲν τὴν φάλαγγα,
μετὰ δὲ ταῦτα τοὺς ἱππεῖς, ἐπὶ πᾶσι τὸ σκευοφόρον.
ἅμα δὲ τῷ πρῶτον εἰς τὰς εὐρυχωρίας ἐκπεσεῖν,
<milestone n="6" unit="section" />
διασκευάζεσθαι παραγγείλαντα πᾶσιν ἐπιπαρεμβαλεῖν τὴν φάλαγγα, καὶ ποιῆσαι τὸ βάθος αὐτῆς ἐπὶ
τριάκοντα καὶ δύο, μετὰ δὲ ταῦτα πάλιν εἰς ἑκκαίδεκα, τὸ δὲ τελευταῖον, ἐγγίζοντα τοῖς πολεμίοις,
εἰς ὀκτώ.
<milestone n="7" unit="section" />
ταῦτα δ᾽ ἐστὶ μείζω τῶν προειρημένων
ἀλογήματα. τοῦ γὰρ σταδίου λαμβάνοντος ἄνδρας
ἐν τοῖς πορευτικοῖς διαστήμασιν, ὅταν εἰς ἑκκαίδεκα
τὸ βάθος ὦσι, χιλίους ἑξακοσίους, ἑκάστου τῶν
ἀνδρῶν ἓξ πόδας ἐπέχοντος,
<milestone n="8" unit="section" />
φανερὸν ὅτι τὰ δέκα
στάδια λήψεται μυρίους ἑξακισχιλίους, τὰ δ᾽ εἴκοσι
τοὺς διπλασίους.
<milestone n="9" unit="section" />
ἐκ δὲ τούτων εὐθεώρητον ὅτι
καθ᾽ ὃν καιρὸν ἐποίησε τὴν δύναμιν Ἀλέξανδρος
ἑκκαίδεκα τὸ βάθος, ἀναγκαῖον ἦν εἴκοσι σταδίων
ὑπάρχειν τὸ τοῦ τόπου διάστημα καὶ περιττεύειν
ἔτι τοὺς μὲν ἱππεῖς πάντας, τῶν δὲ πεζῶν μυρίους.</p></div2>
<div2 type="chapter" n="20" org="uniform" sample="complete">
<milestone n="1" unit="section" />
<p>μετὰ δὲ ταῦτά φησι μετωπηδὸν ἄγειν τὴν δύναμιν, ἀπέχοντα τῶν πολεμίων περὶ τετταράκοντα
σταδίους.
<milestone n="2" unit="section" />
τούτου δὲ μεῖζον ἀλόγημα δυσχερὲς ἐπινοῆσαι: ποῦ γὰρ ἂν εὕροι τις τοιούτους τόπους, ἄλλως τε καὶ κατὰ Κιλικίαν, ὥστ᾽ ἐπὶ σταδίους εἴκοσι
μὲν τὸ πλάτος τετταράκοντα δὲ τὸ μῆκος μετωπηδὸν
ἄγειν φάλαγγα σαρισοφόρον;
<milestone n="3" unit="section" />
τοσαῦτα γάρ ἐστιν
ἐμπόδια πρὸς τὴν τοιαύτην τάξιν καὶ χρείαν, ἅ τις
οὐδ᾽ ἂν ἐξαριθμήσαιτο ῥᾳδίως. ἓν δὲ τῶν ὑπ᾽ αὐτοῦ
Καλλισθένους λεγομένων ἱκανὸν ὑπάρχει πρὸς πίστιν:
<milestone n="4" unit="section" />
τοὺς γὰρ ἀπὸ τῶν ὀρῶν χειμάρρους καταφερομένους τοσαῦτά φησι ποιεῖν ἐκρήγματα κατὰ τὸ πεδίον
ὥστε καὶ τῶν Περσῶν κατὰ τὴν φυγὴν διαφθαρῆναι λέγουσι τοὺς πλείστους ἐν τοῖς τοιούτοις κοιλώμασι.
<milestone n="5" unit="section" />
νὴ Δί᾽, ἀλλ᾽ ἕτοιμος ἐβούλετ᾽ εἶναι πρὸς
τὴν τῶν πολεμίων ἐπιφάνειαν.
<milestone n="6" unit="section" />
τί δ᾽ ἀνετοιμότερον
φάλαγγος ἐν μετώπῳ διαλελυμένης καὶ διεσταμένης; πόσῳ γὰρ ἐκ πορευτικῆς ἀγωγῆς ἁρμοζούσης
παρατάξαι ῥᾷον ἢ διαλελυμένην ἐν μετώπῳ καὶ διεσπασμένην δύναμιν ἐπὶ τὴν αὐτὴν εὐθεῖαν ἀγαγεῖν
καὶ συστῆσαι πρὸς μάχην ἐν τόποις ὑλώδεσι καὶ
περικεκλασμένοις;
<milestone n="7" unit="section" />
διόπερ οὐδὲ παρὰ μικρὸν ἦν
κρεῖττον ἄγειν διφαλαγγίαν ἢ τετραφαλαγγίαν ἁρμόζουσαν, ᾗ καὶ τόπον πορείας εὑρεῖν οὐκ ἀδύνατον, καὶ τὸ παρατάξαι ταχέως ῥᾴδιόν γε, δυνάμενον
διὰ τῶν προδρόμων ἐκ πολλοῦ γινώσκειν τὴν τῶν
πολεμίων παρουσίαν.
<milestone n="8" unit="section" />
ὁ δὲ χωρὶς τῶν ἄλλων οὐδὲ
τοὺς ἱππεῖς προέθετο, μετωπηδὸν ἄγων τὴν δύναμιν
ἐν τόποις ἐπιπέδοις, ἀλλ᾽ ἐξ ἴσου ποιεῖ τοῖς πεζοῖς.</p></div2>
<div2 type="chapter" n="21" org="uniform" sample="complete">
<milestone n="1" unit="section" />
<p>τὸ δὲ δὴ πάντων μέγιστον: ἤδη γὰρ σύνεγγυς
ὄντα τοῖς πολεμίοις αὐτὸν εἰς ὀκτὼ ποιῆσαί φησι τὸ
βάθος.
<milestone n="2" unit="section" />
ἐξ οὗ δῆλον ὅτι κατ᾽ ἀνάγκην ἐπὶ τετταράκοντα σταδίους ἔδει γενέσθαι τὸ μῆκος τῆς φάλαγγος.
<milestone n="3" unit="section" />
εἰ δ᾽ ὅλως συνήσπισαν κατὰ τὸν ποιητὴν
οὕτως ὥστε συνερεῖσαι πρὸς ἀλλήλους, ὅμως εἴκοσι
σταδίων ἔδει τὸν τόπον ὑπάρχειν.
<milestone n="4" unit="section" />
αὐτὸς δέ φησι
λείπειν τῶν δεκατεττάρων σταδίων *
<milestone n="5" unit="section" />
** καὶ τούτου
μέρος μέν τι πρὸς θαλάττῃ τοὺς ἡμίσεας ἐπὶ τοῦ
δεξιοῦ: *** ἔτι δὲ τὴν ὅλην τάξιν ἀπὸ τῶν ὀρῶν
ἱκανὸν τόπον ἀφεστάναι πρὸς τὸ μὴ τοῖς πολεμίοις
ὑποπεπτωκέναι τοῖς κατέχουσι τὰς παρωρείας.
<milestone n="6" unit="section" />
ἴσμεν
γὰρ ὃ ποιεῖ πρὸς τούτους ἐπικάμπιον.</p>
<p>Ὑπολειπόμεθα καὶ νῦν ἡμεῖς τοὺς μυρίους πεζούς, πλείους ὄντας τῆς ἐκείνου προθέσεως.
<milestone n="7" unit="section" />
ὥστ᾽
ἐκ τούτων ἕνδεκα σταδίους ἐπὶ τὸ πλεῖον ἀπολείπεσθαι τὸ τῆς φάλαγγος μῆκος κατ᾽ αὐτὸν τὸν
Καλλισθένην, ἐν οἷς ἀνάγκη τοὺς τρισμυρίους καὶ
δισχιλίους ἐπὶ τριάκοντα τὸ βάθος ὑπάρχειν συνησπικότας.
<milestone n="8" unit="section" />
ὁ δέ φησιν εἰς ὀκτὼ τεταγμένων γενέσθαι τὴν μάχην.
<milestone n="9" unit="section" />
τὰ δὲ τοιαῦτα τῶν ἁμαρτημάτων
οὐδ᾽ ἀπολογίαν ἐπιδέχεται: τὸ γὰρ ἀδύνατον ἐν
πράγμασιν αὐτόθεν ἔχει τὴν πίστιν.
<milestone n="10" unit="section" />
διόπερ ὅταν
καὶ τὰ κατ᾽ ἄνδρα διαστήματα καὶ τὸ πᾶν τοῦ
τόπου μέγεθος ὡρισμένον ὑποθῶσι καὶ τὸν ἀριθμὸν
τῶν ἀνδρῶν, ἀναπολόγητον γίνεται τὸ ψεῦδος.</p></div2>
<div2 type="chapter" n="22" org="uniform" sample="complete">
<milestone n="1" unit="section" />
<p>τὰ μὲν γὰρ ἅμα τούτοις ἀλογήματα μακρὸν ἂν
εἴη λέγειν πάντα πλὴν τελέως ὀλίγων.
<milestone n="2" unit="section" />
φησὶ γὰρ τὸν
Ἀλέξανδρον σπουδάζειν κατὰ τὴν τάξιν, ἵνα κατὰ
τὸν Δαρεῖον αὐτὸν ποιήσηται τὴν μάχην: ὁμοίως δὲ
κατὰ μὲν ἀρχὰς καὶ τὸν Δαρεῖον αὐτὸν βούλεσθαι
κατὰ τὸν Ἀλέξανδρον, ὕστερον δὲ μετανοῆσαι.
<milestone n="3" unit="section" />
πῶς
δ᾽ ἐπέγνωσαν ἀλλήλους οὗτοι ποῦ τῆς ἰδίας δυνάμεως ἔχουσι τὴν τάξιν, ἢ ποῦ μετέβη πάλιν ὁ Δαρεῖος, ἁπλῶς οὐδὲν λέγεται.
<milestone n="4" unit="section" />
πῶς δὲ προσανέβη πρὸς
τὴν ὀφρὺν τοῦ ποταμοῦ φαλαγγιτῶν τάξις, ἀπότομον οὖσαν καὶ βατώδη; καὶ γὰρ τοῦτο παρὰ λόγον.
<milestone n="5" unit="section" />
Ἀλεξάνδρῳ μὲν οὖν οὐκ ἐποιστέον τὴν τοιαύτην
ἀτοπίαν διὰ τὸ πᾶσιν ὁμολογουμένην παραλαμβάνεσθαι περὶ αὐτοῦ τὴν ἐν τοῖς πολεμικοῖς ἐμπειρίαν καὶ τριβὴν ἐκ παιδός,
<milestone n="6" unit="section" />
τῷ δὲ συγγραφεῖ μᾶλλον, ὃς διὰ τὴν ἀπειρίαν οὐδὲ τὸ δυνατὸν καὶ τὸ
μὴ δυνατὸν ἐν τοῖς τοιούτοις δύναται διευκρινεῖν.
<milestone n="7" unit="section" />
περὶ μὲν οὖν Ἐφόρου καὶ Καλλισθένους ταῦθ᾽
ἡμῖν εἰρήσθω.</p></div2>
<div2 type="chapter" n="23" org="uniform" sample="complete">
<head lang="la">VI. De Timaeo Historico</head>
<milestone n="1" unit="section" />
<p>ὅτι κατὰ τοῦ Ἐφόρου Τίμαιος πλείστην πεποίηται καταδρομήν, αὐτὸς ὢν δυσὶν ἁμαρτήμασιν ἔνοχος,
<milestone n="2" unit="section" />
τῷ μὲν ὅτι πικρῶς κατηγορεῖ τῶν πέλας ἐπὶ
τούτοις οἷς αὐτὸς ἔνοχός ἐστι, τῷ δὲ διότι καθόλου
διέφθαρται τῇ ψυχῇ, τοιαύτας ἀποφάσεις ἐκτιθέμενος ἐν τοῖς ὑπομνήμασι καὶ τοιαύτας ἐντίκτων δόξας τοῖς ἐντυγχάνουσι.
<milestone n="3" unit="section" />
πλὴν εἰ τὸν Καλλισθένην
θετέον εἰκότως κολασθέντα μεταλλάξαι τὸν βίον, τί
χρὴ πάσχειν Τίμαιον; πολὺ γὰρ ἂν δικαιότερον
τούτῳ νεμεσήσαι τὸ δαιμόνιον ἢ Καλλισθένει.
<milestone n="4" unit="section" />
ἐκεῖνος μὲν οὖν ἀποθεοῦν Ἀλέξανδρον ἐβουλήθη, Τίμαιος δὲ μείζω ποιεῖ Τιμολέοντα τῶν ἐπιφανεστάτων θεῶν,
<milestone n="5" unit="section" />
καὶ Καλλισθένης μὲν ἄνδρα τοιοῦτον,
ὃν πάντες μεγαλοφυέστερον ἢ κατ᾽ ἄνθρωπον γεγονέναι τῇ ψυχῇ συγχωροῦσιν,
<milestone n="6" unit="section" />
οὗτος δὲ Τιμολέοντα
τὸν οὐχ οἷον δόξαντά τι πεπραχέναι μεγαλεῖον, ἀλλ᾽
οὐδ᾽ ἐπιβαλόμενον, μίαν δ᾽ ἐν τῷ βίῳ γραμμὴν
διανύσαντα, καὶ ταύτην οὐδὲ σπουδαίαν τρόπον
τινὰ πρὸς τὸ μέγεθος τῆς οἰκουμένης, λέγω δὲ τὴν
ἐκ τῆς πατρίδος εἰς Συρακούσας.
<milestone n="7" unit="section" />
ἀλλά μοι δοκεῖ
πεισθῆναι Τίμαιος ὡς, ἂν Τιμολέων, πεφιλοδοξηκὼς ἐν αὐτῇ Σικελίᾳ, καθάπερ ἐν ὀξυβάφῳ, σύγκριτος φανῇ τοῖς ἐπιφανεστάτοις τῶν ἡρώων, κἂν
αὐτὸς ὑπὲρ Ἰταλίας μόνον καὶ Σικελίας πραγματευόμενος εἰκότως παραβολῆς ἀξιωθῆναι τοῖς ὑπὲρ
τῆς οἰκουμένης καὶ τῶν καθόλου πράξεων πεποιημένοις τὰς συντάξεις.
<milestone n="8" unit="section" />
περὶ μὲν οὖν Ἀριστοτέλους
καὶ Θεοφράστου καὶ Καλλισθένους, ἔτι δ᾽ Ἐφόρου
καὶ Δημοχάρους, ἱκανὰ ταῦθ᾽ ἡμῖν ἐστι πρὸς τὴν
Τιμαίου καταδρομήν, ὁμοίως δὲ καὶ πρὸς τοὺς
ἀφιλοτίμως πεπεισμένους ἀληθεύειν τὸν συγγραφέα
τοῦτον.  — </p></div2>
<div2 type="chapter" n="24" org="uniform" sample="complete">
<milestone n="1" unit="section" />
<p>ὅτι διαπορεῖν ἔστι περὶ τῆς αἱρέσεως Τιμαίου.
φησὶ γὰρ τοὺς ποιητὰς καὶ συγγραφέας διὰ τῶν
ὑπεράνω πλεονασμῶν ἐν τοῖς ὑπομνήμασι διαφαίνειν τὰς ἑαυτῶν φύσεις.
<milestone n="2" unit="section" />
λέγων τὸν μὲν ποιητὴν ἐκ
τοῦ δαιτρεύειν πολλαχοῦ τῆς ποιήσεως ὡς ἂν εἰ
γαστρίμαργον παρεμφαίνειν, τὸν δ᾽ Ἀριστοτέλην,
ὀψαρτύοντα πλεονάκις ἐν τοῖς συγγράμμασιν, ὀψοφάγον εἶναι καὶ λίχνον.
<milestone n="3" unit="section" />
τὸν αὐτὸν τρόπον ἐπὶ ***
τοῦ Διονυσίου τοῦ τυράννου, κλινοκοσμοῦντος καὶ
τὰς τῶν ὑφασμάτων ἰδιότητας καὶ ποικιλίας ἐξεργαζομένου συνεχῶς.
<milestone n="4" unit="section" />
*** ἀνάγκη τὴν ἀκόλουθον ποιεῖσθαι διάληψιν *** καὶ δυσαρεστεῖσθαι *** κατὰ
τὴν προαίρεσιν.
<milestone n="5" unit="section" />
οὗτος γὰρ ἐν μὲν ταῖς τῶν πέλας
κατηγορίαις πολλὴν ἐπιφαίνει δεινότητα καὶ τόλμαν,
ἐν δὲ ταῖς ἰδίαις ἀποφάσεσιν ἐνυπνίων καὶ τεράτων
καὶ μύθων ἀπιθάνων καὶ συλλήβδην δεισιδαιμονίας
ἀγεννοῦς καὶ τερατείας γυναικώδους ἐστὶ πλήρης.
<milestone n="6" unit="section" />
οὐ μὴν ἀλλὰ διότι γε συμβαίνει διὰ τὴν ἀπειρίαν
καὶ κακοκρισίαν πολλοὺς ἐνίοτε καθάπερ εἰ παρόντας τρόπον τινὰ μὴ παρεῖναι καὶ βλέποντας μὴ
βλέπειν ἐκ τῶν εἰρημένων τε νῦν καὶ τῶν Τιμαίῳ
συμβεβηκότων γέγονε φανερόν.  — </p></div2>
<div2 type="chapter" n="25" org="uniform" sample="complete">
<milestone n="1" unit="section" />
<p>ὅτι περὶ τοῦ ταύρου τοῦ χαλκοῦ τοῦ παρὰ Φαλάριδος κατασκευασθέντος ἐν Ἀκράγαντι, εἰς ὃν ἐνεβίβαζεν ἀνθρώπους, κἄπειτα πῦρ ὑποκαίων ἐλάμβανε
<milestone n="2" unit="section" />
τιμωρίαν παρὰ τῶν ὑποταττομένων τοιαύτην ὥστ᾽
ἐκπυρουμένου τοῦ χαλκοῦ τὸν μὲν ἄνθρωπον πανταχόθεν παροπτώμενον καὶ περιφλεγόμενον διαφθείρεσθαι, κατὰ δὲ τὴν ὑπερβολὴν τῆς ἀλγηδόνος, ὁπότ᾽
ἀναβοήσειε, μυκηθμῷ παραπλήσιον τὸν ἦχον ἐκ τοῦ
κατασκευάσματος προσπίπτειν τοῖς ἀκούουσι.
<milestone n="3" unit="section" />
τούτου
δὲ τοῦ ταύρου κατὰ τὴν ἐπικράτειαν Καρχηδονίων
μετενεχθέντος ἐξ Ἀκράγαντος εἰς Καρχηδόνα, καὶ
τῆς θυρίδος διαμενούσης περὶ τὰς συνωμίας, δι᾽ ἧς
συνέβαινε καθίεσθαι τοὺς ἐπὶ τὴν τιμωρίαν, καὶ ἑτέρας αἰτίας, δι᾽ ἣν ἐν Καρχηδόνι κατεσκευάσθη τοιοῦτος ταῦρος, οὐδαμῶς δυναμένης εὑρεθῆναι τὸ
παράπαν,
<milestone n="4" unit="section" />
ὅμως Τίμαιος ἐπεβάλετο καὶ τὴν κοινὴν
φήμην ἀνασκευάζειν καὶ τὰς ἀποφάσεις τῶν ποιητῶν
καὶ συγγραφέων ψευδοποιεῖν, φάσκων μήτ᾽ εἶναι τὸν
ἐν Καρχηδόνι ταῦρον ἐξ Ἀκράγαντος μήτε γεγονέναι
τοιοῦτον ἐν τῇ προειρημένῃ πόλει:
<milestone n="5" unit="section" />
καὶ πολλοὺς δή
τινας εἰς τοῦτο τὸ μέρος διατέθειται λόγους.  — </p>
<p>κατὰ τῆς Τιμαίου τί ποτε δεῖ λέγειν ὄνομα καὶ
ῥῆμα; πάντα γὰρ ἐπιδέχεσθαί μοι δοκεῖ τὰ πικρότατα τὸ γένος, οἷς ἐκεῖνος κέχρηται κατὰ τῶν πλησίον.
<milestone n="6" unit="section" />
ὅτι μὲν οὖν ἐστι φιλαπεχθὴς καὶ ψεύστης καὶ
τολμηρός, σχεδὸν ἱκανῶς ἐκ τῶν προειρημένων ὑπεδείχθη: διότι δ᾽ ἀφιλόσοφός ἐστι καὶ συλλήβδην
ἀνάγωγος συγγραφεύς, ἐκ τῶν λέγεσθαι μελλόντων
ἔσται συμφανές.
<milestone n="7" unit="section" />
ἐν γὰρ τῇ μιᾷ καὶ εἰκοστῇ βύβλῳ,
καὶ ταύτης ἐπὶ τελευτῇ, λέγει κατὰ τὴν τοῦ Τιμολέοντος παράκλησιν ταῦτα, διότι τῆς γῆς τῆς ὑπὸ
τῷ κόσμῳ κειμένης εἰς τρία μέρη διῃρημένης, καὶ τῆς
μὲν Ἀσίας, τῆς δὲ Λιβύης, τῆς δ᾽ Εὐρώπης προσαγορευομένης.
<milestone n="8" unit="section" />
ταῦτα γὰρ οὐχ οἷον Τίμαιον εἰρηκέναι
τίς ἂν πιστεύσειεν, ἀλλ᾽ οὐδὲ τὸν λεγόμενον Μαργίτην ἐκεῖνον.
<milestone n="9" unit="section" />
τίς γὰρ οὕτως ἐστὶν ἀδαής, οὐ λέγω
τῶν πρὸς ὑπομνήμασι γεγονότων ***</p></div2>
<div2 type="chapter" n="25a" org="uniform" sample="complete">
<milestone n="1" unit="section" />
<p>ὅτι περὶ Τιμαίου φησὶν ὁ Πολύβιος ὁ Μεγαλοπολίτης: καθάπερ γὰρ ἐκ τῶν παροιμιῶν ἱκανὸν
εἶναί φασι σταλαγμὸν ἕνα τοῦ μεγίστου τεύχους εἰς
τὸ γνῶναι τὸ πᾶν ἔγχυμα, τὸν αὐτὸν τρόπον καὶ
περὶ τῶν ὑποκειμένων χρὴ διαλαμβάνειν:
<milestone n="2" unit="section" />
ἐπειδὰν
γὰρ ἓν ἢ δεύτερον εὑρεθῇ ψεῦδος ἐν τοῖς συγγράμμασι, καὶ τοῦτο γεγονὸς ᾖ κατὰ προαίρεσιν, δῆλον
ὡς οὐδὲν ἂν ἔτι βέβαιον οὐδ᾽ ἀσφαλὲς γένοιτο τῶν
ὑπὸ τοῦ τοιούτου συγγραφέως λεγομένων.
<milestone n="3" unit="section" />
ἵνα δὲ
καὶ τοὺς φιλοτιμότερον διακειμένους μεταπείσωμεν,
ῥητέον ἂν εἴη περὶ τῆς αἱρέσεως αὐτοῦ καὶ μελέτης
τῆς κατὰ τὰς δημηγορίας καὶ τὰς παρακλήσεις, ἔτι
δὲ τοὺς πρεσβευτικοὺς λόγους, καὶ συλλήβδην πᾶν

τὸ τοιοῦτο γένος, ἃ σχεδὸν ὡς εἰ κεφάλαια τῶν
πράξεών ἐστι καὶ συνέχει τὴν ὅλην ἱστορίαν:
<milestone n="4" unit="section" />
διότι
γὰρ ταῦτα παρ᾽ ἀλήθειαν ἐν τοῖς ὑπομνήμασι κατατέταχε Τίμαιος, καὶ τοῦτο πεποίηκε κατὰ πρόθεσιν,
τίς οὐ παρακολουθεῖ τῶν ἀνεγνωκότων;
<milestone n="5" unit="section" />
οὐ γὰρ τὰ
ῥηθέντα γέγραφεν, οὐδ᾽ ὡς ἐρρήθη κατ᾽ ἀλήθειαν,
ἀλλὰ προθέμενος ὡς δεῖ ῥηθῆναι, πάντας ἐξαριθμεῖται τοὺς ῥηθέντας λόγους καὶ τὰ παρεπόμενα τοῖς
πράγμασιν οὕτως ὡς ἂν εἴ τις ἐν διατριβῇ πρὸς
ὑπόθεσιν ἐπιχειροίη *** ὥσπερ ἀπόδειξιν τῆς ἑαυτοῦ δυνάμεως ποιούμενος, ἀλλ᾽ οὐκ ἐξήγησιν τῶν
κατ᾽ ἀλήθειαν εἰρημένων.  — </p></div2>
<div2 type="chapter" n="25b" org="uniform" sample="complete">
<milestone n="1" unit="section" />
<p>ὅτι τῆς ἱστορίας ἰδίωμα τοῦτ᾽ ἐστὶ τὸ πρῶτον
μὲν αὐτοὺς τοὺς κατ᾽ ἀλήθειαν εἰρημένους, οἷοί ποτ᾽
ἂν ὦσι, γνῶναι λόγους, δεύτερον τὴν αἰτίαν πυνθάνεσθαι, παρ᾽ ἣν ἢ διέπεσεν ἢ κατωρθώθη τὸ πραχθὲν ἢ ῥηθέν:
<milestone n="2" unit="section" />
ἐπεὶ ψιλῶς λεγόμενον αὐτὸ τὸ γεγονὸς ψυχαγωγεῖ μέν, ὠφελεῖ δ᾽ οὐδέν: προστεθείσης
δὲ τῆς αἰτίας ἔγκαρπος ἡ τῆς ἱστορίας γίνεται χρῆσις.
<milestone n="3" unit="section" />
ἐκ γὰρ τῶν ὁμοίων ἐπὶ τοὺς οἰκείους μεταφερομένων καιροὺς ἀφορμαὶ γίνονται καὶ προλήψεις εἰς τὸ προϊδέσθαι τὸ μέλλον, καὶ ποτὲ μὲν
εὐλαβηθῆναι, ποτὲ δὲ μιμούμενον τὰ προγεγονότα
θαρραλεώτερον ἐγχειρεῖν τοῖς ἐπιφερομένοις:
<milestone n="4" unit="section" />
ὁ δὲ
καὶ τοὺς ῥηθέντας λόγους καὶ τὴν αἰτίαν παρασιωπῶν, ψευδῆ δ᾽ ἀντὶ τούτων ἐπιχειρήματα καὶ διεξοδικοὺς λέγων λόγους, ἀναιρεῖ τὸ τῆς ἱστορίας
ἴδιον: ὃ μάλιστα ποιεῖ Τίμαιος: καὶ διότι τούτου
τοῦ γένους ἐστὶ πλήρη τὰ βυβλία παρ᾽ αὐτῷ, πάντες γινώσκομεν.</p></div2>
<div2 type="chapter" n="25c" org="uniform" sample="complete">
<milestone n="1" unit="section" />
<p>ἴσως δ᾽ οὖν ἄν τις ἐναπορήσειε πῶς τοιοῦτος
ὢν οἷον ἡμεῖς ὑποδείκνυμεν τοιαύτης παρ᾽ ἐνίοις
ἀποδοχῆς τέτευχε καὶ πίστεως.
<milestone n="2" unit="section" />
τούτου δ᾽ ἐστὶν
αἴτιον διότι πλεοναζούσης αὐτῷ κατὰ τὴν πραγματείαν τῆς κατὰ τῶν ἄλλων ἐπιτιμήσεως καὶ λοιδορίας οὐκ ἐκ τῆς αὑτοῦ θεωρεῖται πραγματείας οὐδ᾽
ἐκ τῶν ἰδίων ἀποφάσεων, ἀλλ᾽ ἐκ τῆς τῶν πέλας
κατηγορίας, πρὸς ὃ γένος καὶ πολυπραγμοσύνην
δοκεῖ μοι καὶ φύσιν προσενέγκασθαι διαφέρουσαν:
<milestone n="3" unit="section" />
παραπλήσιον γὰρ δή τι τοιοῦτο συμβέβηκε καὶ
Στράτωνι τῷ φυσικῷ: καὶ γὰρ ἐκεῖνος ὅταν ἐγχειρήσῃ τὰς τῶν ἄλλων δόξας διαστέλλεσθαι καὶ ψευδοποιεῖν, θαυμάσιός ἐστιν: ὅταν δ᾽ ἐξ αὑτοῦ τι
προφέρηται καί τι τῶν ἰδίων ἐπινοημάτων ἐξηγῆται, παρὰ πολὺ φαίνεται τοῖς ἐπιστήμοσιν εὐηθέστερος αὑτοῦ καὶ νωθρότερος.
<milestone n="4" unit="section" />
καί μοι δοκεῖ παντάπασιν ὅμοιόν τι γίνεσθαι περὶ τοὺς γράφοντας
τῷ περὶ τὸν ὅλον ἡμῶν βίον συμβαίνοντι:
<milestone n="5" unit="section" />
καὶ γὰρ
ἐν τούτῳ τὸ μὲν ἐπιτιμῆσαι τοῖς πέλας ἐστὶ ῥᾴδιον,
τὸ δ᾽ αὑτὸν ἀναμάρτητον παρέχεσθαι χαλεπόν, καὶ
σχεδὸν ὡς ἔπος εἰπεῖν ἴδοι τις ἂν τοὺς προχειρότατα τοῖς πέλας ἐπιτιμῶντας πλεῖστα περὶ τὸν ἴδιον
βίον ἁμαρτάνοντας.</p></div2>
<div2 type="chapter" n="25d" org="uniform" sample="complete">
<milestone n="1" unit="section" />
<p>τῷ δὲ Τιμαίῳ καὶ ἕτερόν τι χωρὶς τῶν προγεγραμμένων συμβέβηκεν: ἀποκαθίσας γὰρ Ἀθήνησι
σχεδὸν ἔτη πεντήκοντα καὶ πρὸς τοῖς τῶν προγεγονότων ὑπομνήμασι γενόμενος ὑπέλαβε τὰς μεγίστας
ἀφορμὰς ἔχειν πρὸς τὴν ἱστορίαν, ἀγνοῶν, ὥς γ᾽
ἐμοὶ δοκεῖ.
<milestone n="2" unit="section" />
ἐχούσης γάρ τι παραπλήσιον τῆς ἱστορίας
καὶ τῆς ἰατρικῆς διὰ τὸ κατὰ τὰς ὁλοσχερεῖς διαφορὰς ἑκατέραν αὐτῶν ὑπάρχειν τριμερῆ, παραπλησίους εἶναι συμβαίνει καὶ τὰς τῶν ἐπιβαλλομένων
ἐπ᾽ αὐτὰς διαθέσεις:
<milestone n="3" unit="section" />
οἷον εὐθέως τῆς ἰατρικῆς, ἑνὸς
μὲν μέρους αὐτῆς ὑπάρχοντος λογικοῦ, τοῦ δ᾽ ἑξῆς
διαιτητικοῦ, τοῦ δὲ τρίτου χειρουργικοῦ καὶ φαρμακευτικοῦ, γένους *** ὁλοσχερῶς. ε <gap extent="5" /> μαι τῶι
καταψεύδεσθαι τοῦ ἐπιτηδεύματος *
<milestone n="4" unit="section" />
** τὸ δὲ λογικόν, ὃ δὴ πλεῖστον ἀπὸ τῆς Ἀλεξανδρείας ἄρχεται
παρὰ τῶν Ἡροφιλείων καὶ Καλλιμαχείων ἐκεῖ προσαγορευομένων, τοῦτο μέρος μέν τι κατέχει τῆς
ἰατρικῆς, κατὰ δὲ τὴν ἐπίφασιν καὶ τὴν ἐπαγγελίαν
τοιαύτην ἐφέλκεται φαντασίαν ὥστε δοκεῖν μηδένα
τῶν ἄλλων κρατεῖν τοῦ πράγματος:
<milestone n="5" unit="section" />
οὓς ὅταν ἐπὶ
τὴν ἀλήθειαν ἀπαγαγὼν ἄρρωστον ἐγχειρίσῃς, τοσοῦτον ἀπέχοντες εὑρίσκονται τῆς χρείας ὅσον [καὶ]
οἱ μηδὲν ἀνεγνωκότες ἁπλῶς ἰατρικὸν ὑπόμνημα:
οἷς ἤδη τινὲς τῶν ἀρρώστων ἐπιτρέψαντες αὑτοὺς
διὰ τὴν ἐν λόγῳ δύναμιν οὐδὲν ἔχοντες δεινὸν τοῖς
ὅλοις πολλάκις ἐκινδύνευσαν.
<milestone n="6" unit="section" />
εἰσὶ γὰρ ἀληθῶς
ὅμοιοι τοῖς ἐκ βυβλίου κυβερνῶσιν: ἀλλ᾽ ὅμως
οὗτοι μετὰ φαντασίας ἐπιπορευόμενοι τὰς πόλεις,
ἐπειδὰν ἁθροίσωσι τοὺς ὄχλους *** ἐπ᾽ ὀνόματος,
τοὺς ἐπ᾽ αὐτῶν τῶν ἔργων ἀληθινὴν πεῖραν δεδωκότας αὑτῶν εἰς τὴν ἐσχάτην ἄγουσιν ἀπορίαν καὶ
καταφρόνησιν παρὰ τοῖς ἀκούουσι, τῆς τοῦ λόγου
πιθανότητος καταγωνιζομένης πολλάκις τὴν ἐπ᾽
αὐτῶν τῶν ἔργων δοκιμασίαν.
<milestone n="7" unit="section" />
τὸ δὲ τρίτον, τὸ
τὴν ἀληθινὴν προσφερόμενον ἕξιν ἐν ἑκάστοις τῶν
ἐπιτηδευμάτων, οὐ μόνον ὑπάρχει σπάνιον, ἀλλὰ
καὶ πολλάκις ὑπὸ τῆς στωμυλίας καὶ τόλμης ἐπισκοτεῖται διὰ τὴν τῶν πολλῶν ἀκρισίαν.</p></div2>
<div2 type="chapter" n="25e" org="uniform" sample="complete">
<milestone n="1" unit="section" />
<p>τὸν αὐτὸν
δὴ τρόπον καὶ τῆς πραγματικῆς ἱστορίας ὑπαρχούσης
τριμεροῦς, τῶν δὲ μερῶν αὐτῆς ἑνὸς μὲν ὄντος
τοῦ περὶ τὴν ἐν τοῖς ὑπομνήμασι πολυπραγμοσύνην
καὶ τὴν παράθεσιν τῆς ἐκ τούτων ὕλης, ἑτέρου δὲ
τοῦ περὶ τὴν θέαν τῶν πόλεων καὶ τῶν τόπων
περί τε ποταμῶν καὶ λιμένων καὶ καθόλου τῶν
κατὰ γῆν καὶ κατὰ θάλατταν ἰδιωμάτων καὶ διαστημάτων, τρίτου δὲ τοῦ περὶ τὰς πράξεις τὰς πολιτικάς,
<milestone n="2" unit="section" />
παραπλησίως ἐφίενται μὲν ταύτης πολλοὶ διὰ
τὴν προγεγενημένην περὶ αὐτῆς δόξαν, προσφέρονται δὲ πρὸς τὴν ἐπιβολὴν οἱ μὲν πλεῖστοι τῶν γραφόντων ἁπλῶς δίκαιον οὐδὲν πλὴν εὐχέρειαν καὶ
τόλμαν καὶ ῥᾳδιουργίαν,
<milestone n="3" unit="section" />
παραπλήσιον τοῖς φαρμακοπώλαις δοξοκοποῦντες καὶ πρὸς χάριν λέγοντες
ἀεὶ τὰ πρὸς τοὺς καιροὺς ἕνεκα τοῦ πορίζειν τὸν
βίον διὰ τούτων: περὶ ὧν οὐκ ἄξιον πλείω ποιεῖσθαι λόγον.
<milestone n="4" unit="section" />
ἔνιοι δὲ τῶν δοκούντων εὐλόγως
προσάγειν πρὸς τὴν ἱστορίαν, καθάπερ οἱ λογικοὶ
τῶν ἰατρῶν ἐνδιατρίψαντες ταῖς βυβλιοθήκαις καὶ
καθόλου τὴν ἐκ τῶν ὑπομνημάτων περιποιησάμενοι
πολυπειρίαν πείθουσιν αὑτοὺς ὡς ὄντες ἱκανοὶ πρὸς
τὴν ἐπιβολήν, καὶ τοῖς ἐκτὸς ἀρκούντως δοκοῦσι
προσφέρεσθαι, *** μέρος, ὡς ἐμοὶ δοκεῖ, πρὸς
τὴν πραγματικὴν ἱστορίαν:
<milestone n="5" unit="section" />
τὸ γὰρ ἐποπτεῦσαι τὰ
πρότερον ὑπομνήματα πρὸς μὲν τὸ γνῶναι τὰς
τῶν ἀρχαίων διαλήψεις καὶ τὰς ἐννοίας ἃς πρὶν
εἶχον ὑπὲρ διαθέσεων, τόπων, ἐθνῶν, πολιτειῶν,
πράξεων, ἔτι δὲ πρὸς τὸ συνεῖναι τὰς ἑκάστων
περιστάσεις καὶ τύχας, αἷς κέχρηνται κατὰ τοὺς
ἀνωτέρω χρόνους, εὔχρηστόν ἐστι:
<milestone n="6" unit="section" />
συνεφίστησι γὰρ
τὰ προγεγονότα πρὸς τὸ μέλλον ἡμᾶς οἰκείως, ἐάν
τις ὑπὲρ ἑκάστων ἀληθινῶς ἱστορῇ τὰ παρεληλυθότα:
<milestone n="7" unit="section" />
τό γε μὴν ἀπ᾽ αὐτῆς ταύτης τῆς δυνάμεως
ὁρμηθέντα πεπεῖσθαι γράφειν τὰς ἐπιγινομένας
πράξεις καλῶς, ὃ πέπεισται Τίμαιος, τελέως εὔηθες
καὶ παραπλήσιον ὡς ἂν εἴ τις τὰ τῶν ἀρχαίων
ζωγράφων ἔργα θεασάμενος ἱκανὸς οἴοιτο ζωγράφος
εἶναι καὶ προστάτης τῆς τέχνης.</p></div2>
<div2 type="chapter" n="25f" org="uniform" sample="complete">
<milestone n="1" unit="section" />
<p>δῆλον δ᾽ ἔσται τὸ λεγόμενον ἔτι μᾶλλον ἐκ τῶν
ἐπιφερομένων, οἷον εὐθέως ἐκ τῶν συμβεβηκότων
Ἐφόρῳ κατὰ τόπους τινὰς τῆς ἱστορίας. ἐκεῖνος γὰρ
ἐν τοῖς πολεμικοῖς τῶν μὲν κατὰ θάλατταν ἔργων
ἐπὶ ποσὸν ὑπόνοιαν ἐσχηκέναι μοι δοκεῖ, τῶν δὲ
κατὰ γῆν ἀγώνων ἄπειρος εἶναι τελέως.
<milestone n="2" unit="section" />
τοιγαροῦν
ὅταν μὲν πρὸς τὰς περὶ Κύπρον ναυμαχίας καὶ τὰς
περὶ Κνίδον ἀτενίσῃ τις, αἷς ἐχρήσανθ᾽ οἱ βασιλέως
στρατηγοὶ πρὸς Εὐαγόραν τὸν Σαλαμίνιον καὶ πάλιν πρὸς Λακεδαιμονίους θαυμάζειν τὸν συγγραφέα
καὶ κατὰ τὴν δύναμιν καὶ κατὰ τὴν ἐμπειρίαν εἰκὸς
καὶ πολλὰ τῶν χρησίμων ἀπενέγκασθαι πρὸς τὰς
ὁμοίας περιστάσεις:
<milestone n="3" unit="section" />
ὅταν δὲ τὴν περὶ Λεῦκτρα
μάχην ἐξηγῆται Θηβαίων καὶ Λακεδαιμονίων ἢ τὴν
ἐν Μαντινείᾳ πάλιν τῶν αὐτῶν τούτων, ἐν ᾗ καὶ
μετήλλαξε τὸν βίον Ἐπαμινώνδας, ἐν τούτοις ἐὰν
ἐπὶ τὰ κατὰ μέρος ἐπιστήσας τις θεωρῇ τὰς ἐκτάξεις καὶ μετατάξεις τὰς κατ᾽ αὐτοὺς τοὺς κινδύνους,
γελοῖος φαίνεται καὶ παντελῶς ἄπειρος καὶ ἀόρατος
τῶν τοιούτων ὤν.
<milestone n="4" unit="section" />
ὁ μὲν οὖν ἐν τοῖς Λεύκτροις
κίνδυνος ἁπλοῦς γεγονὼς καὶ καθ᾽ ἕν τι μέρος τῆς
δυνάμεως οὐ λίαν ἐκφανῆ ποιεῖ τὴν τοῦ συγγραφέως ἀπειρίαν: ὁ δὲ περὶ τὴν Μαντίνειαν τὴν μὲν
ἔμφασιν ἔχει ποικίλην καὶ στρατηγικήν, ἔστι δ᾽
ἀνυπόστατος καὶ τελέως ἀδιανόητος τῷ συγγραφεῖ.
τοῦτο δ᾽ ἔσται δῆλον,
<milestone n="5" unit="section" />
ἐάν τις τοὺς τόπους ὑποθέμενος ἀληθινῶς ἐπιμετρῇ τὰς κινήσεις τὰς ὑπ᾽
αὐτοῦ δηλουμένας.
<milestone n="6" unit="section" />
τὸ δ᾽ αὐτὸ συμβαίνει καὶ Θεοπόμπῳ καὶ μάλιστα Τιμαίῳ, περὶ οὗ νῦν ὁ λόγος:
<milestone n="7" unit="section" />
οὗ μὲν γὰρ ἂν ὑπὲρ τῶν τοιούτων κεφαλαιώδη
ποιήσωνται τὴν ὑπόθεσιν, διαλανθάνουσιν, οὗ δ᾽
ἂν βουληθῶσι διαθέσθαι καὶ συνυποδεῖξαί τι τῶν
κατὰ μέρος, τοιοῦτοι φαίνονται καὶ πάντως οἷος
Ἔφορος.  — </p></div2>
<div2 type="chapter" n="25g" org="uniform" sample="complete">
<milestone n="1" unit="section" />
<p>ὅτι οὔτε περὶ τῶν κατὰ πόλεμον συμβαινόντων
δυνατόν ἐστι γράψαι καλῶς τὸν μηδεμίαν ἐμπειρίαν
ἔχοντα τῶν πολεμικῶν ἔργων οὔτε περὶ τῶν ἐν ταῖς
πολιτείαις τὸν μὴ πεπειραμένον τῶν τοιούτων πράξεων καὶ περιστάσεων.
<milestone n="2" unit="section" />
λοιπὸν οὔτ᾽ ἐμπείρως ὑπὸ
τῶν βυβλιακῶν οὔτ᾽ ἐμφαντικῶς οὐδενὸς γραφομένου
συμβαίνει τὴν πραγματείαν ἄπρακτον γίνεσθαι τοῖς
ἐντυγχάνουσιν: εἰ γὰρ ἐκ τῆς ἱστορίας ἐξέλοι τις
τὸ δυνάμενον ὠφελεῖν ἡμᾶς, τὸ λοιπὸν αὐτῆς ἄζηλον καὶ ἀνωφελὲς γίνεται παντελῶς.
<milestone n="3" unit="section" />
ἔτι δὲ περὶ
τῶν πόλεων καὶ τόπων ὅταν ἐπιβάλωνται γράφειν
τὰ κατὰ μέρος, ὄντες ἀτριβεῖς τῆς τοιαύτης ἐμπειρίας, δῆλον ὡς ἀνάγκη συμβαίνειν τὸ παραπλήσιον, καὶ πολλὰ μὲν ἀξιόλογα παραλείπειν, περὶ
πολλῶν δὲ ποιεῖσθαι πολὺν λόγον οὐκ ἀξίων ὄντων:
ὃ δὴ συμβαίνει μάλιστα Τιμαίῳ διὰ τὴν ἀορασίαν.
<milestone n="4" unit="section" />
 — </p></div2>
<div2 type="chapter" n="25h" org="uniform" sample="complete">
<milestone n="1" unit="section" />
<p>ὅτι Τίμαιός φησιν ἐν τῇ τριακοστῇ καὶ τετάρτῃ
βύβλῳ "3πεντήκοντα συνεχῶς ἔτη διατρίψας Ἀθήνησι ξενιτεύων καὶ πάσης ὁμολογουμένως ἄπειρος
[ἐγένετο] πολεμικῆς χρείας, ἔτι δὲ καὶ τῆς τῶν τόπων θέας"
<milestone n="2" unit="section" />
3. λοιπὸν ὅταν εἴς τι τῶν μερῶν τούτων
ἐμπέσῃ κατὰ τὴν ἱστορίαν, πολλὰ μὲν ἀγνοεῖ καὶ
ψεύδεται: κἄν ποτε δὲ τῆς ἀληθείας ἐπιψαύσῃ, παραπλήσιός ἐστι τοῖς ζωγράφοις τοῖς ἀπὸ τῶν ἀνασεσαγμένων θυλάκων ποιουμένοις τὰς ὑπογραφάς:
<milestone n="3" unit="section" />
καὶ γὰρ ἐπ᾽ ἐκείνων ἡ μὲν ἐκτὸς ἐνίοτε γραμμὴ
σῴζεται, τὸ δὲ τῆς ἐμφάσεως καὶ τῆς ἐνεργείας τῶν
ἀληθινῶν ζῴων ἄπεστιν, ὅπερ ἴδιον ὑπάρχει τῆς
ζωγραφικῆς τέχνης. τὸ δ᾽ αὐτὸ συμβαίνει καὶ περὶ
Τίμαιον καὶ καθόλου τοὺς ἀπὸ ταύτης τῆς βυβλιακῆς ἕξεως ὁρμωμένους:
<milestone n="4" unit="section" />
ἡ γὰρ ἔμφασις τῶν πραγμάτων αὐτοῖς ἄπεστι διὰ τὸ μόνον ἐκ τῆς αὐτοπαθείας τοῦτο γίνεσθαι τῆς τῶν συγγραφέων: ὅθεν
οὐκ ἐντίκτουσιν ἀληθινοὺς ζήλους τοῖς ἀκούουσιν
οἱ μὴ δι᾽ αὐτῶν πεπορευμένοι τῶν πραγμάτων.
<milestone n="5" unit="section" />
ᾗ
καὶ τοιαύτας ᾤοντο δεῖν ἐν τοῖς ὑπομνήμασιν ὑπάρχειν ἐμφάσεις οἱ πρὸ ἡμῶν ὥσθ᾽, ὅτε μὲν ὑπὲρ
πολιτικῶν ὁ λόγος εἴη πραγμάτων, ἐπιφθέγγεσθαι
διότι κατ᾽ ἀνάγκην ὁ γράφων πεπολίτευται καὶ
πεῖραν ἔσχηκε τῶν ἐν τούτῳ τῷ μέρει συμβαινόντων, ὅτε δὲ περὶ πολεμικῶν, ὅτι πάλιν ἐστράτευκε
καὶ κεκινδύνευκε, καὶ μὴν ὅτε περὶ βιωτικῶν, ὅτι
τέτραφε τέκνα καὶ μετὰ γυναικὸς ἔζηκε. τὸ δὲ
παραπλήσιον καὶ περὶ τῶν ἄλλων τοῦ βίου μερῶν:
<milestone n="6" unit="section" />
ὃ παρὰ μόνοις εἰκὸς εὑρίσκεσθαι τῶν συγγραφέων
τοῖς δι᾽ αὐτῶν πεπορευμένοις τῶν πραγμάτων καὶ
τοῦτο τὸ μέρος περιπεποιημένοις τῆς ἱστορίας. πάντων μὲν οὖν οἷον αὐτουργὸν γενέσθαι καὶ δράστην
δυσχερὲς ἴσως, τῶν μέντοι μεγίστων καὶ κοινοτάτων ἀναγκαῖον.</p></div2><div2 type="chapter" n="25i" org="uniform" sample="complete">
<milestone n="1" unit="section" />
<p>ὅτι δὲ τὸ λεγόμενον οὐκ ἀδύνατον,
ἱκανὸν ὑπόδειγμα πρὸς πίστιν ὁ ποιητής, παρ᾽ ᾧ
πολὺ τὸ τῆς τοιαύτης ἐμφάσεως ἴδοι τις ἂν ὑπάρχον.
<milestone n="2" unit="section" />
ἐξ ὧν πᾶς ἂν εἰκότως συγκατάθοιτο τρίτον
εἶναι μέρος τῆς ἱστορίας καὶ τρίτην ἔχειν τάξιν τὴν
ἐκ τῶν ὑπομνημάτων πολυπραγμοσύνην.
<milestone n="3" unit="section" />
ὡς δ᾽
ἀληθές ἐστι τὸ νυνὶ λεγόμενον καὶ ἐκφανέστατον
γένοιτ᾽ ἂν ἐπί τε τῶν συμβουλευτικῶν καὶ παρακλητικῶν, ἔτι δὲ πρεσβευτικῶν λόγων, οἷς κέχρηται Τίμαιος.
<milestone n="4" unit="section" />
ὀλίγοι μὲν γὰρ καιροὶ πάντας ἐπιδέχονται διαθέσθαι τοὺς ἐνόντας λόγους, οἱ δὲ
πλεῖστοι βραχεῖς [καί] τινας τῶν ὑπόντων, καὶ τούτων τινὰς μὲν οἱ νῦν, ἄλλους δ᾽ οἱ προγεγονότες,
καὶ τινὰς μὲν Αἰτωλοὶ προσίενται, τινὰς δὲ Πελοποννήσιοι, τινὰς δ᾽ Ἀθηναῖοι.
<milestone n="5" unit="section" />
καὶ τὸ μὲν ματαίως
καὶ ἀκαίρως [καὶ] πρὸς πάντα πάντας διεξιέναι τοὺς
ἐνόντας λόγους, ὃ ποιεῖ Τίμαιος πρὸς πᾶσαν ὑπόθεσιν εὑρεσιλογῶν, τελέως ἀνάληθες καὶ μειρακιῶδες καὶ διατριβικόν — ἅμα καὶ πολλοῖς ἀποτυχίας
αἴτιον ἤδη τοῦτο γέγονε καὶ καταφρονήσεως — τὸ δὲ
τοὺς ἁρμόζοντας καὶ καιρίους ἀεὶ λαμβάνειν, τοῦτ᾽
ἀναγκαῖον.
<milestone n="6" unit="section" />
ἀστάτου δὲ τῆς χρείας οὔσης καὶ πόσοις
καὶ ποίοις τῶν ἐνόντων χρηστέον, ἀλλοιοτέρου τινὸς
δεῖ ζήλου καὶ παραγγέλματος, εἰ μέλλομεν μὴ βλάπτειν, ἀλλ᾽ ὠφελεῖν τοὺς ἀναγινώσκοντας.
<milestone n="7" unit="section" />
ἔστι μὲν
οὖν ὁ καιρὸς ἐν πᾶσι δυσπαράγγελτος, οὐ μὴν
ἀδύνατος εἰς ὑπόνοιαν ἀχθῆναι διὰ τῶν ἐκ τῆς
αὐτοπαθείας καὶ τριβῆς θεωρημάτων: ἐπὶ δὲ τοῦ
παρόντος μάλιστ᾽ ἂν ὑπονοηθείη τὸ λεγόμενον ἐκ
τούτων.
<milestone n="8" unit="section" />
εἰ γὰρ οἱ συγγραφεῖς ὑποδείξαντες τοὺς
καιροὺς καὶ τὰς ὁρμὰς καὶ διαθέσεις τῶν βουλευομένων, κἄπειτα τοὺς κατ᾽ ἀλήθειαν ῥηθέντας λόγους
ἐκθέντες διασαφήσαιεν ἡμῖν τὰς αἰτίας, δι᾽ ἃς ἢ
κατευστοχῆσαι συνέβη τοὺς εἰπόντας ἢ διαπεσεῖν,
γένοιτ᾽ ἄν τις ἔννοια τοῦ πράγματος ἀληθινή, καὶ
δυναίμεθ᾽ ἂν ἅμα μὲν διακρίνοντες, ἅμα δὲ μεταφέροντες ἐπὶ τὰ παραπλήσια κατευστοχεῖν ἀεὶ τῶν
προκειμένων.
<milestone n="9" unit="section" />
ἀλλ᾽ ἔστιν, οἶμαι, τὸ μὲν αἰτιολογεῖν
δυσχερές, τὸ δὲ ῥησικοπεῖν ἐν τοῖς βυβλίοις ῥᾴδιον, καὶ τὸ μὲν ὀλίγα καιρίως εἰπεῖν καὶ τούτου
παραγγελίαν εὑρεῖν ὀλίγοις ἐφικτόν, τὸ δὲ πολλὰ
διαθέσθαι καὶ ματαίως τῶν ἐν μέσῳ κειμένων καὶ
κοινόν.</p></div2>
<div2 type="chapter" n="25k" org="uniform" sample="complete">
<milestone n="1" unit="section" />
<p>ἵνα δὲ καὶ περὶ ταῦτα βεβαιωσώμεθα τὴν ἀπόφασιν τὴν ὑπὲρ Τιμαίου, καθάπερ καὶ τὴν ὑπὲρ τῆς
ἀγνοίας, ἔτι δὲ τῆς ἑκουσίου ψευδογραφίας, βραχέα
προοισόμεθα τῶν ὁμολογουμένων αὐτοῦ λόγων ἐπ᾽
ὀνόματος.
<milestone n="2" unit="section" />
 — ὅτι τῶν δεδυναστευκότων ἐν Σικελίᾳ
μετὰ Γέλωνα τὸν ἀρχαῖον πραγματικωτάτους ἄνδρας
παρειλήφαμεν Ἑρμοκράτην, Τιμολέοντα, Πύρρον τὸν
Ἠπειρώτην, οἷς ἥκιστ᾽ ἂν δέοι περιάπτειν μειρακιώδεις καὶ διατριβικοὺς λόγους.
<milestone n="3" unit="section" />
ὁ δέ φησιν ἐν
τῇ μιᾷ καὶ εἰκοστῇ βύβλῳ, καθ᾽ ὃν καιρὸν Εὐρυμέδων παραγενόμενος εἰς Σικελίαν παρεκάλει τὰς
πόλεις εἰς τὸν κατὰ τῶν Συρακοσίων πόλεμον, τότε
τοὺς Γελῴους κάμνοντας τῷ πολέμῳ διαπέμψασθαι
πρὸς τοὺς Καμαριναίους ὑπὲρ ἀνοχῶν:
<milestone n="4" unit="section" />
τῶν δὲ προθύμως δεξαμένων, μετὰ ταῦτα πρεσβεύειν ἑκατέρους
πρὸς τοὺς ἑαυτῶν συμμάχους καὶ παρακαλεῖν ἄνδρας ἐκπέμψαι πιστούς, οἵτινες εἰσελθόντες εἰς
Γέλαν βουλεύσονται περὶ διαλύσεως καὶ τῶν κοινῇ
συμφερόντων.
<milestone n="5" unit="section" />
παραγενομένων δὲ τῶν συνέδρων,
καὶ διαβουλίου προτεθέντος τοιούτοις τισὶ χρώμενον
εἰσάγει λόγοις τὸν Ἑρμοκράτην.
<milestone n="6" unit="section" />
ἐπαινέσας γὰρ ὁ
προειρημένος ἀνὴρ τοὺς Γελῴους καὶ τοὺς Καμαριναίους, πρῶτον μὲν ὡς αὐτῶν ποιησάντων τὰς
ἀνοχάς, δεύτερον ὅτι τοῦ περὶ διαλύσεως γενέσθαι
λόγους αἴτιοι καθεστήκασι, τρίτον ὅτι προνοηθεῖεν
τοῦ μὴ βουλεύεσθαι τὰ πλήθη περὶ τῶν διαλύσεων, ἀλλὰ τοὺς προεστῶτας τῶν πολιτῶν τοὺς
σαφῶς εἰδότας τίνα διαφορὰν ὁ πόλεμος ἔχει τῆς
εἰρήνης,
<milestone n="7" unit="section" />
μετὰ δὲ ταῦτα δύ᾽ ἢ τρία λαβὼν ἐπιχειρήματα πραγματικά, λοιπόν φησιν αὐτοὺς ἐπιστήσαντας μαθεῖν ἡλίκην ὁ πόλεμος διαφορὰν ἔχει τῆς
εἰρήνης, μικρῷ πρότερον εἰρηκὼς ὅτι κατ᾽ αὐτὸ
τοῦτο χάριν ἔχει τοῖς Γελῴοις τὸ μὴ γίνεσθαι τοὺς
λόγους ἐν τοῖς πολλοῖς ἀλλ᾽ ἐν συνεδρίῳ καλῶς
γινώσκοντι τὰς τοιαύτας περιπετείας.
<milestone n="8" unit="section" />
ἐξ ὧν ὁ
Τίμαιος οὐ μόνον τῆς πραγματικῆς ἂν δόξειεν ἀπολείπεσθαι δυνάμεως, ἀλλὰ καὶ τῶν ἐν ταῖς διατριβαῖς ἐπιχειρήσεων οὐκ ὀλίγον ἐλαττοῦσθαι.
<milestone n="9" unit="section" />
πάντες
γὰρ δήπουθεν οἴονται δεῖν τὰς ἀποδείξεις φέρειν
τῶν ἀγνοουμένων καὶ τῶν ἀπιστουμένων παρὰ τοῖς
ἀκροαταῖς, περὶ δὲ τῶν ἤδη γινωσκομένων ματαιότατον εἶναι πάντων καὶ παιδαριωδέστατον τὸ καθευρεσιλογεῖν <gap extent="15" /> μενον ἢ τὸ γινωσκόμενον.
<milestone n="10" unit="section" />
ὁ δὲ χωρὶς τῆς ὅλης παραπτώσεως τοῦ

διατεθεῖσθαι τὸ πλεῖστον μέρος τοῦ λόγου πρὸς
τὰ καθάπαξ μὴ προσδεόμενα λόγου καὶ λήμμασι
κέχρηται τοιούτοις,
<milestone n="11" unit="section" />
οἷς τὸν μὲν Ἑρμοκράτην τίς ἂν
κεχρῆσθαι πιστεύσειε, τὸν συναγωνισάμενον μὲν
Λακεδαιμονίοις τὴν ἐν Αἰγὸς ποταμοῖς ναυμαχίαν,
αὐτανδρὶ δὲ χειρωσάμενον τὰς Ἀθηναίων δυνάμεις
καὶ τοὺς στρατηγοὺς κατὰ Σικελίαν, ἀλλ᾽ οὐδὲ μει</p></div2><div2 type="chapter" n="26" org="uniform" sample="complete">
<milestone n="1" unit="section" />
<p>ράκιον τὸ τυχόν; ὅς γε πρῶτον μὲν οἴεται δεῖν
ἀναμνησθῆναι τοὺς συνέδρους διότι τοὺς κοιμωμένους τὸν ὄρθρον ἐν μὲν τῷ πολέμῳ διεγείρουσιν
αἱ σάλπιγγες, κατὰ δὲ τὴν εἰρήνην οἱ ὄρνιθες.
<milestone n="2" unit="section" />
μετὰ
δὲ ταῦτα τὸν Ἡρακλέα φησὶ τὸν μὲν Ὀλυμπίων
ἀγῶνα θεῖναι καὶ τὴν ἐκεχειρίαν δεῖγμα ποιούμενον
τῆς αὑτοῦ προαιρέσεως, ὅσοις δ᾽ ἐπολέμησε, τούτους πάντας βεβλαφέναι κατὰ τὴν ἀνάγκην καὶ κατ᾽
ἐπιταγήν, ἑκουσίως δὲ παραίτιον οὐδενὶ γεγονέναι
κακοῦ τῶν ἀνθρώπων.
<milestone n="3" unit="section" />
ἑξῆς δὲ τούτοις παρὰ μὲν
τῷ ποιητῇ τὸν Δία παρεισάγεσθαι δυσαρεστούμενον
τῷ Ἄρει καὶ λέγοντα</p>
<p /><p>ἔχθιστος δέ μοί ἐσσι θεῶν, οἳ Ὄλυμπον ἔχουσιν:</p>
<p /><p>αἰεὶ γάρ τοι ἔρις τε φίλη πόλεμοί τε μάχαι τε.
<milestone n="4" unit="section" />
ὁμοίως δὲ καὶ τὸν φρονιμώτατον τῶν ἡρώων λέγειν</p>
<p /><p>ἀφρήτωρ, ἀθέμιστος, ἀνέστιός ἐστιν ἐκεῖνος</p>
<p /><p>ὃς πολέμου ἔραται ἐπιδημίου ὀκρυόεντος.
ὁμογνωμονεῖν δὲ τῷ ποιητῇ καὶ τὸν Εὐριπίδην,
<milestone n="5" unit="section" />
ἐν
οἷς φησιν,</p>
<p /><p>εἰρήνα βαθύπλουτε,</p>
<p /><p>καλλίστα μακάρων θεῶν,</p>
<p /><p>ζῆλός μοι σέθεν, ὡς χρονίζεις.</p>
<p /><p>δέδοικα δὲ μὴ πρὶν ὑπερβάλῃ με γῆρας,</p>
<p /><p>πρὶν σὰν χαρίεσσαν προσιδεῖν ὥραν</p>
<p /><p>καὶ καλλιχόρους ἀοιδὰς</p>
<p /><p>φιλοστεφάνους τε κώμους.
<milestone n="6" unit="section" />
ἔτι δὲ πρὸς τούτοις ὁμοιότατον εἶναί φησι τὸν μὲν
πόλεμον τῇ νόσῳ, τὴν δ᾽ εἰρήνην τῇ ὑγιείᾳ: τὴν
μὲν γὰρ καὶ τοὺς κάμνοντας ἀναλαμβάνειν, ἐν ᾧ
δὲ καὶ τοὺς ὑγιαίνοντας ἀπόλλυσθαι.
<milestone n="7" unit="section" />
καὶ κατὰ μὲν
τὴν εἰρήνην τοὺς πρεσβυτέρους ὑπὸ τῶν νέων
θάπτεσθαι κατὰ φύσιν, ἐν δὲ τῷ πολέμῳ τἀναντία,
<milestone n="8" unit="section" />
τὸ δὲ μέγιστον ἐν μὲν τῷ πολέμῳ μηδ᾽ ἄχρι τῶν
τειχῶν εἶναι τὴν ἀσφάλειαν, κατὰ δὲ τὴν εἰρήνην
μέχρι τῶν τῆς χώρας ὅρων, καὶ τούτοις ἕτερα παραπλήσια.
<milestone n="9" unit="section" />
θαυμάζω δὴ τίσι ποτ᾽ ἂν ἄλλοις ἐχρήσατο
λόγοις ἢ προφοραῖς μειράκιον ἄρτι γενόμενον περὶ
διατριβὰς καὶ τὰς ἐκ τῶν ὑπομνημάτων πολυπραγμοσύνας καὶ βουλόμενον παραγγελματικῶς ἐκ
τῶν παρεπομένων τοῖς προσώποις ποιεῖσθαι τὴν
ἐπιχείρησιν: δοκεῖ γὰρ οὐχ ἑτέροις, ἀλλὰ τούτοις
οἷς Τίμαιος Ἑρμοκράτην κεχρῆσθαί φησι.</p></div2>
<div2 type="chapter" n="26a" org="uniform" sample="complete">
<milestone n="1" unit="section" />
<p>τί δὲ πάλιν ὅταν ὁ Τιμολέων ἐν τῇ αὐτῇ βύβλῳ
παρακαλῶν τοὺς Ἕλληνας πρὸς τὸν ἐπὶ τοὺς Καρχηδονίους κίνδυνον, καὶ μόνον οὐκ ἤδη μελλόντων
συνάγειν εἰς τὰς χεῖρας τοῖς ἐχθροῖς πολλαπλασίοις
οὖσι, πρῶτον μὲν ἀξιοῖ μὴ βλέπειν αὐτοὺς πρὸς τὸ
πλῆθος τῶν ὑπεναντίων, ἀλλὰ πρὸς τὴν ἀνανδρίαν;
<milestone n="2" unit="section" />
καὶ γὰρ τῆς Λιβύης ἁπάσης συνεχῶς οἰκουμένης καὶ
πληθυούσης ἀνθρώπων, ὅμως ἐν ταῖς παροιμίαις,
ὅταν περὶ ἐρημίας ἔμφασιν βουλώμεθα ποιῆσαι, λέγειν ἡμᾶς "3ἐρημότερα τῆς Λιβύης"3, οὐκ ἐπὶ τὴν
ἐρημίαν φέροντας τὸν λόγον, ἀλλ᾽ ἐπὶ τὴν ἀνανδρίαν τῶν κατοικούντων.
<milestone n="3" unit="section" />
καθόλου δέ, φησί, τίς
ἂν φοβηθείη τοὺς ἄνδρας, οἵτινες τῆς φύσεως
τοῦτο τοῖς ἀνθρώποις δεδωκυίας ἴδιον παρὰ τὰ
λοιπὰ τῶν ζῴων, λέγω δὲ τὰς χεῖρας, ταύτας παρ᾽
ὅλον τὸν βίον ἐντὸς τῶν χιτώνων ἔχοντες ἀπράκτους περιφέρουσι;
<milestone n="4" unit="section" />
τὸ δὲ μέγιστον ὅτι καὶ ὑπὸ
τοῖς χιτωνίσκοις, φησί, περιζώματα φοροῦσιν, ἵνα
μηδ᾽ ὅταν ἀποθάνωσιν ἐν ταῖς μάχαις φανεροὶ γένωνται τοῖς ὑπεναντίοις <gap /></p></div2>
<div2 type="chapter" n="26b" org="uniform" sample="complete">
<milestone n="1" unit="section" />
<p>ὅτι Γέλωνος ἐπαγγελλομένου τοῖς Ἕλλησι δισμυρίοις πεζοῖς, διακοσίαις δὲ ναυσὶ καταφράκτοις
βοηθήσειν, ἐὰν αὐτῷ τῆς ἡγεμονίας ἢ τῆς κατὰ γῆν
ἢ τῆς κατὰ θάλατταν παραχωρήσωσι, φασὶ τοὺς
προκαθημένους ἐν Κορίνθῳ τῶν Ἑλλήνων πραγματικώτατον ἀπόκριμα δοῦναι τοῖς παρὰ τοῦ Γέλωνος πρεσβευταῖς:
<milestone n="2" unit="section" />
ἐκέλευον γὰρ ὡς ἐπίκουρον ἔρχεσθαι τὸν Γέλωνα μετὰ τῶν δυνάμεων, τὴν δ᾽
ἡγεμονίαν ἀνάγκῃ τὰ πράγματα περιθήσειν τοῖς
ἀρίστοις τῶν ἀνδρῶν:
<milestone n="3" unit="section" />
τοῦτο δ᾽ ἐστὶν οὐ καταφευγόντων ἐπὶ τὰς Συρακοσίων ἐλπίδας, ἀλλὰ πιστευόντων αὑτοῖς καὶ προκαλουμένων τὸν βουλόμενον
ἐπὶ τὸν τῆς ἀνδρείας ἀγῶνα καὶ τὸν περὶ τῆς ἀρετῆς στέφανον.
<milestone n="4" unit="section" />
ἀλλ᾽ ὅμως Τίμαιος εἰς ἕκαστα τῶν
προειρημένων τοσούτους ἐκτείνει λόγους καὶ τοιαύτην ποιεῖται σπουδὴν περὶ τοῦ τὴν μὲν Σικελίαν
μεγαλομερεστέραν ποιῆσαι τῆς συμπάσης Ἑλλάδος,
τὰς δ᾽ ἐν αὐτῇ πράξεις ἐπιφανεστέρας καὶ καλλίους
τῶν κατὰ τὴν ἄλλην οἰκουμένην, τῶν δ᾽ ἀνδρῶν
τῶν μὲν σοφίᾳ διενηνοχότων σοφωτάτους τοὺς ἐν
Σικελίᾳ, τῶν δὲ πραγματικῶν ἡγεμονικωτάτους καὶ
θειοτάτους τοὺς ἐκ Συρακουσῶν,
<milestone n="5" unit="section" />
ὥστε μὴ καταλιπεῖν ὑπερβολὴν τοῖς μειρακίοις τοῖς ἐν ταῖς διατριβαῖς καὶ τοῖς περιπάτοις πρὸς τὰς παραδόξους
ἐπιχειρήσεις, ὅταν ἢ Θερσίτου λέγειν ἐγκώμιον ἢ
Πηνελόπης πρόθωνται ψόγον ἤ τινος ἑτέρου τῶν
τοιούτων.</p></div2>
<div2 type="chapter" n="26c" org="uniform" sample="complete">
<milestone n="1" unit="section" />
<p>λοιπὸν ἐκ τούτων διὰ τὴν ὑπερβολὴν τῆς παραδοξολογίας οὐκ εἰς σύγκρισιν, ἀλλ᾽ εἰς καταμώκησιν
ἄγει καὶ τοὺς ἄνδρας καὶ τὰς πράξεις ὧν βούλεται
προΐστασθαι, καὶ σχεδὸν εἰς τὸ παραπλήσιον ἐμπίπτει τοῖς περὶ τοὺς ἐν Ἀκαδημείᾳ λόγους πρὸς
τὸν προχειρότατον λόγον ἠσκηκόσι.
<milestone n="2" unit="section" />
καὶ γὰρ ἐκείνων τινὲς βουλόμενοι περί τε τῶν προφανῶς καταληπτῶν εἶναι δοκούντων καὶ περὶ τῶν ἀκαταλήπτων
εἰς ἀπορίαν ἄγειν τοὺς προσδιαλεγομένους τοιαύταις χρῶνται παραδοξολογίαις καὶ τοιαύτας εὐποροῦσι πιθανότητας ὥστε διαπορεῖν εἰ δυνατόν ἐστι
τοὺς ἐν Ἀθήναις ὄντας ὀσφραίνεσθαι τῶν ἑψομένων
ᾠῶν ἐν Ἐφέσῳ καὶ διστάζειν μή πως, καθ᾽ ὃν καιρὸν ἐν Ἀκαδημείᾳ διαλέγονται περὶ τούτων, οὐχ
ὕπαρ, ἀλλ᾽ ὄναρ ἐν οἴκῳ κατακείμενοι τούτους διατίθενται τοὺς λόγους.
<milestone n="3" unit="section" />
ἐξ ὧν διὰ τὴν ὑπερβολὴν
τῆς παραδοξολογίας εἰς διαβολὴν ἤχασι τὴν ὅλην
αἵρεσιν, ὥστε καὶ τὰ καλῶς ἀπορούμενα παρὰ τοῖς
ἀνθρώποις εἰς ἀπιστίαν ἦχθαι.
<milestone n="4" unit="section" />
καὶ χωρὶς τῆς ἰδίας
ἀστοχίας καὶ τοῖς νέοις τοιοῦτον ἐντετόκασι ζῆλον,
ὥστε τῶν μὲν ἠθικῶν καὶ πραγματικῶν λόγων μηδὲ
τὴν τυχοῦσαν ἐπίνοιαν ποιεῖσθαι συμβαίνει, δι᾽
ὧν ὄνησις τοῖς φιλοσοφοῦσι, περὶ δὲ τὰς ἀνωφελεῖς
καὶ παραδόξους εὑρεσιλογίας κενοδοξοῦντες κατατρίβουσι τοὺς βίους.</p></div2>
<div2 type="chapter" n="26d" org="uniform" sample="complete">
<milestone n="1" unit="section" />
<p>τὸ δ᾽ αὐτὸ καὶ Τιμαίῳ συμβέβηκε περὶ τὴν
ἱστορίαν καὶ τοῖς τούτου ζηλωταῖς: παραδοξολόγος
γὰρ ὢν καὶ φιλόνεικος περὶ τὸ προτεθὲν τοὺς μὲν
πολλοὺς καταπέπληκται τοῖς λόγοις, ἠνάγκακε δ᾽
αὑτῷ προσέχειν διὰ τὴν ἐπίφασιν τῆς ἀληθινολογίας, τινὰς δὲ καὶ προσκέκληται καὶ μετ᾽ ἀποδείξεως δοκεῖ πείσειν.
<milestone n="2" unit="section" />
καὶ μάλιστα ταύτην γ᾽ ἐνείργασται τὴν δόξαν ἐκ τῶν περὶ τὰς ἀποικίας καὶ
κτίσεις καὶ συγγενείας ἀποφάσεων:
<milestone n="3" unit="section" />
ἐν γὰρ τούτοις
τηλικαύτην ἐπίφασιν ποιεῖ διὰ τῆς ἀκριβολογίας καὶ
τῆς πικρίας τῆς ἐπὶ τῶν ἐλέγχων, οἷς χρῆται κατὰ
τῶν πέλας, ὥστε δοκεῖν τοὺς ἄλλους συγγραφέας
ἅπαντας συγκεκοιμῆσθαι τοῖς πράγμασι καὶ κατεσχεδιακέναι τῆς οἰκουμένης, αὐτὸν δὲ μόνον ἐξητακέναι
τὴν ἀκρίβειαν καὶ διευκρινηκέναι τὰς ἐν ἑκάστοις
ἱστορίας, ἐν οἷς πολλὰ μὲν ὑγιῶς λέγεται, πολλὰ
δὲ καὶ ψευδῶς.
<milestone n="4" unit="section" />
οὐ μὴν ἀλλ᾽ οἱ πλείω χρόνον συντραφέντες αὐτοῦ τοῖς πρώτοις ὑπομνήμασιν, ἐν οἷς
αἱ περὶ τῶν προειρημένων εἰσὶ συντάξεις, ὅταν
ἅπασαν συνταξαμένῳ τὴν ὑπερβολὴν τῆς ἐπαγγελίας
ἀποπιστεύσωσι, κἄπειτά τις αὐτοῖς ἀποδεικνύῃ τὸν
Τίμαιον, ἐν οἷς πικρότατός ἐστι κατὰ τῶν πέλας,
αὐτὸν ἔνοχον ὄντα, καθάπερ ἡμεῖς ἀρτίως ἐπὶ τῶν
Λοκρῶν καὶ τῶν ἑξῆς παραπαίοντα συνεστήσαμεν,
<milestone n="5" unit="section" />
δυσέριδες γίνονται καὶ φιλόνεικοι καὶ δυσμετάθετοι, καὶ σχεδὸν ὡς ἔπος εἰπεῖν οἱ φιλοπονώτατα
προσεδρεύσαντες τοῖς ὑπομνήμασιν αὐτοῦ τοῦτ᾽
ἀποφέρονται τὸ λυσιτελὲς ἐκ τῆς ἀναγνώσεως.
<milestone n="6" unit="section" />
οἵ
γε μὴν ταῖς δημηγορίαις προσσχόντες αὐτοῦ καὶ
καθόλου τοῖς διεξοδικοῖς λόγοις μειρακιώδεις καὶ
διατριβικοὶ καὶ τελέως ἀναλήθεις γίνονται διὰ τὰς
ἄρτι ῥηθείσας αἰτίας.</p></div2>
<div2 type="chapter" n="27a" org="uniform" sample="complete">
<milestone n="1" unit="section" />
<p>λοιπὸν δὲ τὸ πραγματικὸν αὐτῷ μέρος τῆς ἱστορίας ἐκ πάντων σύγκειται τῶν ἁμαρτημάτων, ὧν τὰ
πλεῖστα διεληλύθαμεν:
<milestone n="2" unit="section" />
τὴν δ᾽ αἰτίαν τῆς ἁμαρτίας
νῦν ἐροῦμεν, ἥτις οὐκ ἔνδοξος μὲν φανεῖται τοῖς
πλείστοις, ἀληθινωτάτη δ᾽ εὑρεθήσεται τῶν Τιμαίου
κατηγορημάτων.
<milestone n="3" unit="section" />
δοκεῖ μὲν γὰρ καὶ τὴν ἐμπειρικὴν
περὶ ἕκαστα δύναμιν καὶ τὴν ἐπὶ τῆς πολυπραγμοσύνης ἕξιν παρεσκευάσθαι καὶ συλλήβδην φιλοπόνως προσεληλυθέναι πρὸς τὸ γράφειν τὴν ἱστορίαν,
<milestone n="4" unit="section" />
ἐν ἐνίοις δ᾽ οὐδεὶς οὔτ᾽ ἀπειρότερος οὔτ᾽ ἀφιλοπονώτερος φαίνεται γεγονέναι τῶν ἐπ᾽ ὀνόματος συγγραφέων. δῆλον δ᾽ ἔσται τὸ λεγόμενον ἐκ τούτων.</p></div2>
<div2 type="chapter" n="27" org="uniform" sample="complete">
<milestone n="1" unit="section" />
<p>δυεῖν γὰρ ὄντων κατὰ φύσιν ὡς ἂν εἴ τινων ὀργάνων ἡμῖν, οἷς πάντα πυνθανόμεθα καὶ πολυπραγμονοῦμεν [ἀκοῆς καὶ ὁράσεως], ἀληθινωτέρας δ᾽
οὔσης οὐ μικρῷ τῆς ὁράσεως κατὰ τὸν Ἡράκλειτον
 — ὀφθαλμοὶ γὰρ τῶν ὤτων ἀκριβέστεροι μάρτυρες — 
τούτων Τίμαιος τὴν ἡδίω μέν,
<milestone n="2" unit="section" />
ἥττω δὲ τῶν ὁδῶν
ὥρμησε πρὸς τὸ πολυπραγμονεῖν.
<milestone n="3" unit="section" />
τῶν μὲν γὰρ διὰ
τῆς ὁράσεως εἰς τέλος ἀπέστη, τῶν δὲ διὰ τῆς ἀκοῆς
ἀντεποιήσατο. καὶ ταύτης διμεροῦς οὔσης τινός,
τοῦ μὲν διὰ τῶν ὑπομνημάτων *** τὸ δὲ περὶ τὰς
ἀνακρίσεις ῥᾳθύμως ἀνεστράφη, καθάπερ ἐν τοῖς
ἀνώτερον ἡμῖν δεδήλωται.
<milestone n="4" unit="section" />
δι᾽ ἣν δ᾽ αἰτίαν ταύτην
ἔσχε τὴν αἵρεσιν εὐχερὲς καταμαθεῖν: ὅτι τὰ μὲν
ἐκ τῶν βυβλίων δύναται πολυπραγμονεῖσθαι χωρὶς
κινδύνου καὶ κακοπαθείας, ἐάν τις αὐτὸ τοῦτο προνοηθῇ μόνον ὥστε λαβεῖν ἢ πόλιν ἔχουσαν ὑπομνημάτων πλῆθος ἢ βυβλιοθήκην που γειτνιῶσαν.
<milestone n="5" unit="section" />
λοιπὸν κατακείμενον ἐρευνᾶν δεῖ τὸ ζητούμενον καὶ
συγκρίνειν τὰς τῶν προγεγονότων συγγραφέων
ἀγνοίας ἄνευ πάσης κακοπαθείας.
<milestone n="6" unit="section" />
ἡ δὲ πολυπραγμοσύνη πολλῆς μὲν προσδεῖται ταλαιπωρίας καὶ
δαπάνης, μέγα δέ τι συμβάλλεται καὶ μέγιστόν ἐστι
μέρος τῆς ἱστορίας.
<milestone n="7" unit="section" />
δῆλον δὲ τοῦτ᾽ ἐστὶν ἐξ αὐτῶν τῶν τὰς συντάξεις πραγματευομένων. ὁ μὲν
γὰρ Ἔφορός φησιν, εἰ δυνατὸν ἦν αὐτοὺς παρεῖναι
πᾶσι τοῖς πράγμασι, ταύτην ἂν διαφέρειν πολὺ τῶν
ἐμπειριῶν:
<milestone n="8" unit="section" />
ὁ δὲ Θεόπομπος τοῦτον μὲν ἄριστον ἐν
τοῖς πολεμικοῖς τὸν πλείστοις κινδύνοις παρατετευχότα, τοῦτον δὲ δυνατώτατον ἐν λόγῳ τὸν πλείστων
μετεσχηκότα πολιτικῶν ἀγώνων.
<milestone n="9" unit="section" />
τὸν αὐτὸν δὲ τρόπον συμβαίνειν ἐπ᾽ ἰατρικῆς καὶ κυβερνητικῆς.
<milestone n="10" unit="section" />
ἔτι
δὲ τούτων ἐμφαντικώτερον ὁ ποιητὴς εἴρηκε περὶ
τούτου τοῦ μέρους. ἐκεῖνος γὰρ βουλόμενος ὑποδεικνύειν ἡμῖν οἷον δεῖ τὸν ἄνδρα τὸν πραγματικὸν εἶναι, προθέμενος τὸ τοῦ Ὀδυσσέως πρόσωπον
λέγει πως οὕτως:</p>
<p /><p>ἄνδρα μοι ἔννεπε, Μοῦσα, πολύτροπον, ὃς μάλα</p>
<p /><p /><p>πολλὰ πλάγχθη,
καὶ προβάς,
<milestone n="11" unit="section" /></p>
<p /><p>πολλῶν δ᾽ ἀνθρώπων ἴδεν ἄστεα καὶ νόον ἔγνω,</p>
<p /><p>πολλὰ δ᾽ ὅγ᾽ ἐν πόντῳ πάθεν ἄλγεα ὃν κατὰ θυμόν,
καὶ ἔτι</p>
<p /><p>ἀνδρῶν τε πτολέμους ἀλεγεινά τε κύματα πείρων.</p></div2>
<div2 type="chapter" n="28" org="uniform" sample="complete">
<milestone n="1" unit="section" />
<p>δοκεῖ δέ μοι καὶ τὸ τῆς ἱστορίας πρόσχημα τοιοῦτον ἄνδρα ζητεῖν.
<milestone n="2" unit="section" />
ὁ μὲν οὖν Πλάτων φησὶ τότε
τἀνθρώπεια καλῶς ἕξειν, ὅταν ἢ οἱ φιλόσοφοι βασιλεύσωσιν ἢ οἱ βασιλεῖς φιλοσοφήσωσι:
<milestone n="3" unit="section" />
κἀγὼ δ᾽ ἂν
εἴποιμι διότι τὰ τῆς ἱστορίας ἕξει τότε καλῶς, ὅταν
ἢ οἱ πραγματικοὶ τῶν ἀνδρῶν γράφειν ἐπιχειρήσωσι
τὰς ἱστορίας,
<milestone n="4" unit="section" />
μὴ καθάπερ νῦν παρέργως, νομίσαντες δὲ καὶ τοῦτ᾽ εἶναι σφίσι τῶν ἀναγκαιοτάτων
καὶ καλλίστων, ἀπερίσπαστοι *** παράσχωνται πρὸς
τοῦτο τὸ μέρος κατὰ τὸν βίον,
<milestone n="5" unit="section" />
ἢ οἱ γράφειν ἐπιβαλλόμενοι τὴν ἐξ αὐτῶν τῶν πραγμάτων ἕξιν ἀναγκαίαν ἡγήσωνται πρὸς τὴν ἱστορίαν. πρότερον δ᾽
οὐκ ἔσται παῦλα τῆς τῶν ἱστοριογράφων ἀγνοίας.
ὧν Τίμαιος οὐδὲ τὴν ἐλαχίστην πρόνοιαν θέμενος,
<milestone n="6" unit="section" />
ἀλλὰ καταβιώσας ἐν ἑνὶ τόπῳ ξενιτεύων, καὶ σχεδὸν
ὡς εἰ κατὰ πρόθεσιν ἀπειπάμενος καὶ τὴν ἐνεργητικὴν τὴν περὶ τὰς πολεμικὰς καὶ πολιτικὰς πράξεις
καὶ τὴν ἐκ τῆς πλάνης καὶ θέας αὐτοπάθειαν, οὐκ
οἶδ᾽ ὅπως ἐκφέρεται δόξαν ὡς ἕλκων τὴν τοῦ συγγραφέως προστασίαν.
<milestone n="7" unit="section" />
καὶ διότι τοιοῦτός ἐστιν
αὐτὸν ἀνθομολογούμενον εὐχερὲς παραστῆσαι τὸν
Τίμαιον.
<milestone n="8" unit="section" />
κατὰ γὰρ τὸ προοίμιον τῆς ἕκτης βύβλου
φησί τινας ὑπολαμβάνειν διότι τινὸς μείζονος δεῖται
φύσεως καὶ φιλοπονίας καὶ παρασκευῆς τὸ τῶν ἐπιδεικτικῶν λόγων γένος ἢ τὸ τῆς ἱστορίας: ταύτας
δὲ τὰς δόξας πρότερον μὲν Ἐφόρῳ φησὶ προσπεσεῖν,
<milestone n="9" unit="section" />
οὐ δυνηθέντος δ᾽ ἱκανῶς ἐκείνου πρὸς τοὺς ταῦτα
λέγοντας ἀπαντῆσαι, πειρᾶται συγκρίνειν αὐτὸς ἐκ
παραβολῆς τὴν ἱστορίαν τοῖς ἐπιδεικτικοῖς λόγοις,
πρᾶγμα ποιῶν πάντων ἀτοπώτατον,
<milestone n="10" unit="section" />
πρῶτον μὲν τὸ
καταψεύσασθαι τοῦ συγγραφέως. ὁ γὰρ Ἔφορος
παρ᾽ ὅλην τὴν πραγματείαν θαυμάσιος ὢν καὶ κατὰ
τὴν φράσιν καὶ κατὰ τὸν χειρισμὸν καὶ κατὰ τὴν
ἐπίνοιαν τῶν λημμάτων, δεινότατός ἐστιν ἐν ταῖς
παρεκβάσεσι καὶ ταῖς ἀφ᾽ αὑτοῦ γνωμολογίαις, καὶ
συλλήβδην ὅταν που τὸν ἐπιμετροῦντα λόγον διατίθηται:
<milestone n="11" unit="section" />
κατὰ δέ τινα συντυχίαν εὐχαριστότατα καὶ
πιθανώτατα περὶ τῆς συγκρίσεως εἴρηκε τῆς τῶν
ἱστοριογράφων καὶ λογογράφων.
<milestone n="12" unit="section" />
ὁ δ᾽ ἵνα μὴ δόξῃ
κατακολουθεῖν Ἐφόρῳ, πρὸς τῷ κατεψεῦσθαι 'κείνου
καὶ τῶν λοιπῶν ἅμα κατέγνωκε: τὰ γὰρ παρ᾽
ἄλλων δεόντως κεχειρισμένα μακρῶς καὶ ἀσαφῶς
καὶ τρόπῳ παντὶ χεῖρον ἐξηγούμενος οὐδένα τῶν</p></div2>
<div2 type="chapter" n="28a" org="uniform" sample="complete">
<milestone n="1" unit="section" />
<p>ζώντων ὑπέλαβε τοῦτο παρατηρήσειν. οὐ μὴν ἀλλὰ
βουλόμενος αὔξειν τὴν ἱστορίαν πρῶτον μὲν τηλικαύτην εἶναί φησι διαφορὰν τῆς ἱστορίας πρὸς τοὺς
ἐπιδεικτικοὺς λόγους, ἡλίκην ἔχει τὰ κατ᾽ ἀλήθειαν
ᾠκοδομημένα καὶ κατεσκευασμένα τῶν ἐν ταῖς σκηνογραφίαις φαινομένων τόπων καὶ διαθέσεων:
<milestone n="2" unit="section" />
δεύτερον αὐτὸ τὸ συναθροῖσαί φησι τὴν παρασκευὴν
τὴν πρὸς τὴν ἱστορίαν μεῖζον ἔργον εἶναι τῆς ὅλης
πραγματείας τῆς περὶ τοὺς ἐπιδεικτικοὺς λόγους:
<milestone n="3" unit="section" />
αὐτὸς γοῦν τηλικαύτην ὑπομεμενηκέναι δαπάνην
καὶ κακοπάθειαν τοῦ συναγαγεῖν τὰ παρὰ Κυρνίων
ὑπομνήματα καὶ πολυπραγμονῆσαι τὰ Λιγύων ἔθη
καὶ Κελτῶν, ἅμα δὲ τούτοις Ἰβήρων, ὥστε μήτ᾽ ἂν
αὐτὸς ἐλπίσαι μήτ᾽ ἂν ἑτέρους ἐξηγουμένους πιστευθῆναι περὶ τούτων.
<milestone n="4" unit="section" />
ἡδέως δέ τις ἂν ἔροιτο τὸν
συγγραφέα πότερον ὑπολαμβάνει μείζονος δεῖσθαι
δαπάνης καὶ κακοπαθείας τὸ καθήμενον ἐν ἄστει
συνάγειν ὑπομνήματα καὶ πολυπραγμονεῖν τὰ Λιγύων ἔθη καὶ Κελτῶν ἢ τὸ πειραθῆναι τῶν πλείστων ἐθνῶν καὶ τόπων αὐτόπτην γενέσθαι.
<milestone n="5" unit="section" />
τί δ᾽
αὖ τὸ πυνθάνεσθαι τὰς παρατάξεις καὶ πολιορκίας,
ἔτι δὲ ναυμαχίας, τῶν παρατετυχηκότων τοῖς κινδύνοις, ἢ τὸ πεῖραν λαβεῖν τῶν δεινῶν καὶ τῶν
ἅμα τούτοις συμβαινόντων ἐπ᾽ αὐτῶν τῶν ἔργων;
<milestone n="6" unit="section" />
ἐγὼ μὲν γὰρ οὐκ οἴομαι τηλικαύτην διαφορὰν ἔχειν
τὰ κατ᾽ ἀλήθειαν οἰκοδομήματα τῶν ἐν ταῖς σκηνογραφίαις τόπων, οὐδὲ τὴν ἱστορίαν τῶν ἐπιδεικτικῶν λόγων, ἡλίκην ἐπὶ πασῶν τῶν συντάξεων τὴν
ἐξ αὐτουργίας καὶ τὴν ἐξ αὐτοπαθείας ἀπόφασιν
τῶν ἐξ ἀκοῆς καὶ διηγήματος γραφομένων:
<milestone n="7" unit="section" />
ἧς εἰς
τέλος ἄπειρος ὢν εἰκότως ὑπέλαβε τὸ πάντων ἐλάχιστον καὶ ῥᾷστον εἶναι μέγιστον καὶ χαλεπώτατον
τοῖς πραγματευομένοις τὴν ἱστορίαν, λέγω δὲ τὸ
συνάγειν ὑπομνήματα καὶ πυνθάνεσθαι παρὰ τῶν
εἰδότων ἕκαστα τῶν πραγμάτων.
<milestone n="8" unit="section" />
καίτοι γε περὶ
τοῦτο τὸ μέρος ἀνάγκη μεγάλα διαψεύδεσθαι τοὺς
ἀπείρους: πῶς γὰρ οἷόν τε καλῶς ἀνακρῖναι περὶ
παρατάξεως ἢ πολιορκίας ἢ ναυμαχίας; πῶς δὲ συνεῖναι τῶν ἐξηγουμένων τὰ κατὰ μέρος ἀνεννόητον
ὄντα τῶν προειρημένων;
<milestone n="9" unit="section" />
οὐ γὰρ ἔλαττον ὁ πυνθανόμενος τῶν ἀπαγγελλόντων συμβάλλεται πρὸς τὴν
ἐξήγησιν: ἡ γὰρ τῶν παρεπομένων τοῖς πράγμασιν
ὑπόμνησις αὐτὴ χειραγωγεῖ τὸν ἐξηγούμενον ἐφ᾽
ἕκαστα τῶν συμβεβηκότων:
<milestone n="10" unit="section" />
ὑπὲρ ὧν ὁ μὲν ἄπειρος
οὔτ᾽ ἀνακρῖναι τοὺς παραγεγονότας ἱκανός ἐστιν
οὔτε συμπαρὼν γνῶναι τὸ γινόμενον, ἀλλὰ κἂν
παρῇ, τρόπον τινὰ παρὼν οὐ πάρεστιν.</p></div2></div1></body></text></TEI.2>