<?xml version="1.0" encoding="utf-8"?>
<TEI.2><text lang="greek"><body><div1 type="book" n="30" org="uniform" sample="complete">
<div2 type="chapter" n="1" org="uniform" sample="complete">
<head lang="la">A. Olymp. 153, 1. I. Res Italiae</head>
<milestone n="1" unit="section" />
<p>ὅτι κατὰ τὸν καιρὸν τοῦτον ἦλθε παρὰ
τοῦ βασιλέως Εὐμένους ἀδελφὸς Ἄτταλος,
<milestone n="2" unit="section" />
ἔχων μὲν
πρόφασιν, εἰ καὶ μὴ τὸ κατὰ τοὺς Γαλάτας ἐγεγόνει
σύμπτωμα περὶ τὴν βασιλείαν, ὅμως ἐλθεῖν εἰς τὴν
Ῥώμην ἕνεκεν τοῦ συγχαρῆναι τῇ συγκλήτῳ καὶ τυχεῖν
τινος ἐπισημασίας διὰ τὸ συμπεπολεμηκέναι καὶ πάντων εὐμενῶς σφίσι μετεσχηκέναι τῶν κινδύνων:
<milestone n="3" unit="section" />
τότε
δὲ καὶ διὰ τὴν Γαλατικὴν περίστασιν ἠναγκασμένος
ἧκεν εἰς τὴν Ῥώμην.
<milestone n="4" unit="section" />
πάντων δὲ φιλοφρόνως αὐτὸν
ἀποδεχομένων διά τε τὴν ἐν τῇ στρατείᾳ γεγενημένην
συνήθειαν καὶ διὰ τὸ δοκεῖν εὔνουν αὐτοῖς ὑπάρχειν,
καὶ γινομένης τῆς ἀπαντήσεως ὑπὲρ τὴν προσδοκίαν,
μετέωρος ἐγενήθη ταῖς ἐλπίσιν, οὐκ εἰδὼς τὴν ἀληθινὴν
αἰτίαν τῆς ἀποδοχῆς.
<milestone n="5" unit="section" />
διὸ καὶ παρ᾽ ὀλίγον ἦλθε τοῦ
λυμήνασθαι τὰ σφέτερα πράγματα καὶ τὴν ὅλην βασιλείαν.
<milestone n="6" unit="section" />
τῶν γὰρ πλείστων Ῥωμαίων ἀπηλλοτριωμένων
τῆς τοῦ βασιλέως Εὐμένους εὐνοίας καὶ πεπεισμένων
αὐτὸν πλάγιον ἐν τῷ πολέμῳ γεγονέναι, λαλοῦντα τῷ
Περσεῖ καὶ τοῖς καιροῖς ἐφεδρεύοντα τοῖς κατ᾽ αὐτῶν,
<milestone n="7" unit="section" />
ἔνιοι τῶν ἐπιφανῶν ἀνδρῶν λαμβάνοντες εἰς τὰς χεῖρας
τὸν Ἄτταλον παρεκάλουν τὴν μὲν ὑπὲρ τἀδελφοῦ
πρεσβείαν ἀποθέσθαι, περὶ δ᾽ ἑαυτοῦ ποιεῖσθαι τοὺς
λόγους:
<milestone n="8" unit="section" />
βούλεσθαι γὰρ αὐτῷ τὴν σύγκλητον συγκατασκευάζειν ἰδίαν ἀρχὴν καὶ δυναστείαν διὰ τὴν ἀλλοτριότητα τὴν πρὸς τὸν ἀδελφόν.
<milestone n="9" unit="section" />
ἐφ᾽ οἷς συνέβαινε
τὸν Ἄτταλον ἐπὶ πολὺ μετεωρίζεσθαι καὶ συγκατανεύειν

ἐν ταῖς κατ᾽ ἰδίαν ὁμιλίαις τοῖς εἰς τοῦτο τὸ μέρος
αὐτὸν παρορμῶσι.
<milestone n="10" unit="section" />
τέλος δὲ πρὸς ἐνίους τῶν ἀξιολόγων ἀνδρῶν συνέθετο καὶ παρελθὼν εἰς τὴν σύγκλητον ποιήσεσθαι τοὺς περὶ τούτων λόγους.</p></div2>
<div2 type="chapter" n="2" org="uniform" sample="complete">
<milestone n="1" unit="section" />
<p>τοιαύτης δ᾽ οὔσης τῆς διαθέσεως περὶ τὸν Ἄτταλον,
ὀττευσάμενος ὁ βασιλεὺς τὸ μέλλον ἐπιπέμπει Στρατίον
τὸν ἰατρὸν εἰς τὴν Ῥώμην, ὃς μεγίστην παρ᾽ αὐτῷ
πίστιν εἶχε,
<milestone n="2" unit="section" />
τὰ μὲν ὑποδείξας, τὰ δ᾽ ἐντειλάμενος πᾶσαν εἰσενέγκασθαι μηχανὴν πρὸς τὸ μὴ κατακολουθῆσαι
τὸν Ἄτταλον τοῖς βουλομένοις λυμήνασθαι τὴν βασιλείαν αὐτῶν.
<milestone n="3" unit="section" />
ὁ δὲ παραγενόμενος εἰς τὴν Ῥώμην καὶ
λαβὼν εἰς τὰς χεῖρας τὸν Ἄτταλον πολλοὺς μὲν καὶ
ποικίλους διέθετο λόγους: καὶ γὰρ ἦν ὁ ἄνθρωπος ἔχων
τι νουνεχὲς καὶ πειστικόν:
<milestone n="4" unit="section" />
μόγις δὲ καθίκετο τῆς προθέσεως καὶ μετεκάλεσε τὸν Ἄτταλον ἀπὸ τῆς ἀλόγου
φορᾶς, θεὶς ὑπὸ τὴν ὄψιν ὅτι κατὰ μὲν τὸ παρὸν
συμβασιλεύει τἀδελφῷ, τούτῳ διαφέρων ἐκείνου τῷ
μὴ διάδημα περιτίθεσθαι μηδὲ χρηματίζειν βασιλεύς,
τὴν δὲ λοιπὴν ἴσην καὶ τὴν αὐτὴν ἔχων ἐξουσίαν,
<milestone n="5" unit="section" />
εἰς
δὲ τὸ μέλλον ὁμολογουμένως καταλείπεται διάδοχος
τῆς ἀρχῆς, οὐ μακρὰν ταύτης τῆς ἐλπίδος ὑπαρχούσης, ἅτε τοῦ βασιλέως διὰ μὲν τὴν σωματικὴν
ἀσθένειαν αἰεὶ προσδοκῶντος τὴν ἐκ τοῦ βίου μετάστασιν, διὰ δὲ τὴν ἀπαιδίαν οὐδ᾽ εἰ βουληθείη δυναμένου τὴν ἀρχὴν ἄλλῳ καταλιπεῖν:
<milestone n="6" unit="section" />
οὐδέπω γὰρ ἀναδεδειγμένος ἐτύγχανεν κατὰ φύσιν υἱὸς ὢν αὐτῷ τις
ὁ μετὰ ταῦτα διαδεξάμενος τὴν ἀρχήν.
<milestone n="7" unit="section" />
τὸ δὲ συνέχον,
θαυμάζειν ἔφη πόσα βλάπτει τοὺς ἐνεστῶτας καιρούς.
μεγάλην γὰρ δεῖν ἔχειν πᾶσι τοῖς θεοῖς χάριν,
<milestone n="8" unit="section" />
εἰ συμπνεύσαντες καὶ μιᾷ γνώμῃ χρώμενοι δύναιντο τὸν
ἀπὸ Γαλατῶν φόβον ἀπώσασθαι καὶ τὸν ἀπὸ τούτων
ἐφεστῶτα κίνδυνον.
<milestone n="9" unit="section" />
εἰ δὲ νῦν εἰς στάσιν καὶ</p>
<p>διαφορὰν ἥξει πρὸς τὸν ἀδελφόν, πρόδηλον εἶναι
διότι καταστρέψει τὴν βασιλείαν καὶ στερήσει μὲν
αὑτὸν καὶ τῆς παρούσης ἐξουσίας καὶ τῆς εἰς τὸ μέλλον
ἐλπίδος, στερήσει δὲ καὶ τοὺς ἀδελφοὺς τῆς ἀρχῆς καὶ
τῆς ἐν αὐτῇ δυναστείας.
<milestone n="10" unit="section" />
ταῦτα δὴ καὶ τούτοις ἕτερα
παραπλήσια διατιθέμενος ὁ Στρατίος ἔπεισε τὸν Ἄτταλον μένειν ἐπὶ τῶν ὑποκειμένων.</p></div2>
<div2 type="chapter" n="3" org="uniform" sample="complete">
<milestone n="1" unit="section" />
<p>διόπερ εἰσελθὼν εἰς τὴν σύγκλητον ὁ προειρημένος
συνεχάρη μὲν ἐπὶ τοῖς γεγονόσιν καὶ περὶ τῆς καθ᾽
αὑτὸν εὐνοίας καὶ προθυμίας, ἣν παρέσχετο κατὰ τὸν
πρὸς Περσέα πόλεμον, ἀπελογίσατο:
<milestone n="2" unit="section" />
παραπλησίως δὲ
καὶ περὶ τοῦ πέμψαι πρεσβευτὰς τοὺς παρακαθέξοντας
τὴν τῶν Γαλατῶν ἀπόνοιαν καὶ πάλιν εἰς τὴν ἐξ
ἀρχῆς αὐτοὺς ἀποκαταστήσοντας διάθεσιν παρεκάλεσε
διὰ πλειόνων.
<milestone n="3" unit="section" />
ἐποιήσατο δὲ λόγους καὶ περὶ τῆς
Αἰνίων καὶ τῆς Μαρωνειτῶν πόλεως, ἀξιῶν αὑτῷ
δοθῆναι ταύτας ἐν δωρεᾷ.
<milestone n="4" unit="section" />
τὸν δὲ κατὰ τοῦ βασιλέως
λόγον καὶ τὸν περὶ τοῦ μερισμοῦ τῆς ἀρχῆς εἰς τέλος
παρεσιώπησεν.
<milestone n="5" unit="section" />
ἡ δὲ σύγκλητος ὑπολαμβάνουσα πάλιν
αὐτὸν ἰδίᾳ περὶ τούτων εἰσπορεύσεσθαι, τούς τε πρεσβευτὰς συμπέμψειν ὑπέσχετο καὶ τοῖς εἰθισμένοις
δώροις ἐτίμησεν αὐτὸν μεγαλομερῶς: ἐπηγγείλατο δὲ
καὶ τὰς προειρημένας πόλεις δώσειν.
<milestone n="6" unit="section" />
ἐπειδὴ δὲ παραυτὰ τυχὼν τῶν φιλανθρώπων ὥρμησεν ἐκ τῆς Ῥώμης
οὐδὲν ποιήσας τῶν προσδοκωμένων, διαψευσθεῖσα τῶν
ἐλπίδων ἡ σύγκλητος ἄλλο μὲν οὐδὲν εἶχε ποιεῖν,
<milestone n="7" unit="section" />
ἔτι
δὲ κατὰ τὴν Ἰταλίαν ὄντος αὐτοῦ τὴν μὲν Αἶνον καὶ
τὴν Μαρώνειαν ἠλευθέρωσεν, ἀθετήσασα τὴν ἐπαγγελίαν, τοὺς δὲ περὶ τὸν Πόπλιον Λικίννιον ἔπεμψε
πρεσβευτὰς πρὸς τοὺς Γαλάτας.
<milestone n="8" unit="section" />
οἷς ποίας μὲν ἔδωκεν
ἐντολὰς εἰπεῖν οὐ ῥᾴδιον, στοχάζεσθαι δ᾽ ἐκ τῶν μετὰ
ταῦτα συμβάντων οὐ δυσχερές.
<milestone n="9" unit="section" />
τοῦτο δ᾽ ἔσται δῆλον
ἐκ τῶν πράξεων αὐτῶν.</p></div2>
<div2 type="chapter" n="4" org="uniform" sample="complete">
<milestone n="1" unit="section" />
<p>ἧκον δὲ καὶ παρὰ Ῥοδίων πρέσβεις, πρῶτον
μὲν οἱ περὶ Φιλοκράτην, μετὰ δὲ τούτους οἱ περὶ
Φιλόφρονα καὶ Ἀστυμήδην.
<milestone n="2" unit="section" />
οἱ γὰρ Ῥόδιοι κομισάμενοι
τὴν ἀπόκρισιν, ἣν οἱ περὶ τὸν Ἁγέπολιν ἔλαβον
εὐθέως μετὰ τὴν παράταξιν, καὶ θεωροῦντες ἐκ ταύτης
τὴν πρὸς αὑτοὺς ὀργὴν καὶ τὴν ἀνάτασιν τῆς συγκλήτου παραυτίκα τὰς προειρημένας πρεσβείας ἐξέπεμψαν.
<milestone n="3" unit="section" />
οἱ δὲ περὶ τὸν Ἀστυμήδην καὶ Φιλόφρονα
κατανοοῦντες ἐκ τῶν ἐντεύξεων καὶ κοινῇ καὶ κατ᾽
ἰδίαν τὴν ὑφόρασιν καὶ τὴν ἀλλοτριότητα τῶν ἀνθρώπων τὴν πρὸς αὑτοὺς εἰς ἀθυμίαν ὁλοσχερῆ καὶ
δυσχρηστίαν ἐνέπιπτον.
<milestone n="4" unit="section" />
ὡς δὲ καὶ τῶν στρατηγῶν τις
ἀναβὰς ἐπὶ τοὺς ἐμβόλους παρεκάλει τοὺς ὄχλους ἐπὶ
τὸν κατὰ Ῥοδίων πόλεμον,
<milestone n="5" unit="section" />
τότε δὴ παντάπασιν ἔξω
τοῦ φρονεῖν γενόμενοι διὰ τὸν περὶ τῆς πατρίδος
κίνδυνον εἰς τοιαύτην ἦλθον διάθεσιν ὥστε καὶ φαιὰ
λαβεῖν ἱμάτια καὶ κατὰ τὰς παρακλήσεις μηκέτι παρακαλεῖν μηδ᾽ ἀξιοῦν τοὺς φίλους, ἀλλὰ δεῖσθαι μετὰ
δακρύων μηδὲν ἀνήκεστον βουλεύσασθαι περὶ αὑτῶν.
<milestone n="6" unit="section" />
μετὰ δέ τινας ἡμέρας εἰσαγαγόντος αὐτοὺς Ἀντωνίου
τοῦ δημάρχου, τοῦ καὶ τὸν στρατηγὸν τὸν παρακαλοῦντα πρὸς τὸν πόλεμον κατασπάσαντος ἀπὸ τῶν
ἐμβόλων, ἐποιεῖτο τοὺς λόγους πρῶτον μὲν Φιλόφρων,
μετὰ δὲ τοῦτον Ἀστυμήδης.
<milestone n="7" unit="section" />
ὅτε δὴ κατὰ τὴν παροιμίαν
τὸ κύκνειον ἐξηχήσαντες ἔλαβον ἀποκρίσεις τοιαύτας,
δι᾽ ὧν τοῦ μὲν ὁλοσχεροῦς φόβου τοῦ κατὰ τὸν πόλεμον ἐδόκουν παραλελύσθαι,
<milestone n="8" unit="section" />
περὶ δὲ τῶν κατὰ μέρος
ἐγκλημάτων αὐτοῖς ἡ σύγκλητος πικρῶς καὶ βαρέως
ὠνείδισεν.
<milestone n="9" unit="section" />
ἦν δ᾽ ὁ νοῦς τῆς ἀποκρίσεως τοιοῦτος, ὅτι
εἰ μὴ δι᾽ ὀλίγους ἀνθρώπους τοὺς αὑτῶν φίλους, καὶ
μάλιστα δι᾽ αὐτούς, ᾔδεισαν καλῶς καὶ δικαίως ὡς
δέον ἦν αὐτοῖς χρήσασθαι.
<milestone n="10" unit="section" />
ὁ δ᾽ Ἀστυμήδης αὑτῷ
μὲν ἐδόκει καλῶς εἰρηκέναι περὶ τῆς πατρίδος, οὐ
μὴν τοῖς γε παρεπιδημοῦσιν οὐδὲ τοῖς οἴκοι μένουσιν
τῶν Ἑλλήνων οὐδαμῶς ἤρεσκεν.
<milestone n="11" unit="section" />
ἐξέβαλε γὰρ ἔγγραπτον
μετὰ ταῦτα ποιήσας τὴν σύνταξιν τῆς δικαιολογίας, ἣ
τοῖς πλείστοις τῶν ἀναλαμβανόντων εἰς τὰς χεῖρας
ἄτοπος ἐφαίνετο καὶ τελέως ἀπίθανος.
<milestone n="12" unit="section" />
συνεστήσατο
γὰρ τὴν δικαιολογίαν οὐ μόνον ἐκ τῶν τῆς πατρίδος
δικαίων, ἔτι δὲ μᾶλλον ἐκ τῆς τῶν ἄλλων κατηγορίας.
<milestone n="13" unit="section" />
τὰ μὲν γὰρ εὐεργετήματα καὶ συνεργήματα
παραβάλλων καὶ συγκρίνων τὰ μὲν τῶν ἄλλων ἐπειρᾶτο
ψευδοποιεῖν καὶ ταπεινοῦν, τὰ δὲ τῶν Ῥοδίων ηὔξανε,
πολλαπλασιάζων καθ᾽ ὅσον οἷός τ᾽ ἦν:
<milestone n="14" unit="section" />
τὰ δ᾽ ἁμαρτήματα κατὰ τοὐναντίον τὰ μὲν τῶν ἄλλων ἐξωνείδιζε
πικρῶς καὶ δυσμενικῶς, τὰ δὲ τῶν Ῥοδίων ἐπειρᾶτο
περιστέλλειν, ἵνα κατὰ τὴν παράθεσιν τὰ μὲν οἰκεῖα
μικρὰ καὶ συγγνώμης ἄξια φανῇ, τὰ δὲ τῶν πέλας
μεγάλα καὶ ἀπαραίτητα τελέως, ἐφ᾽ οἷς ἔφη συγγνώμης
τετευχέναι τοὺς ἡμαρτηκότας ἅπαντας.
<milestone n="15" unit="section" />
τὸ δὲ γένος
τοῦτο τῆς δικαιολογίας οὐδαμῶς ἂν πρέπειν ἀνδρὶ
πολιτικῷ δόξειεν,
<milestone n="16" unit="section" />
ἐπείτοι καὶ τῶν κοινοπραγησάντων
περί τινων ἀπορρήτων οὐ τοὺς διὰ φόβον ἢ πόρον
μηνυτὰς γενομένους τῶν συνειδότων ἐπαινοῦμεν, ἀλλὰ
τοὺς πᾶσαν ἐπιδεξαμένους βάσανον καὶ τιμωρίαν καὶ
μηδενὶ τῶν συνειδότων παραιτίους γενομένους τῆς αὐτῆς
συμφορᾶς, τούτους ἀποδεχόμεθα καὶ τούτους ἄνδρας
ἀγαθοὺς νομίζομεν.
<milestone n="17" unit="section" />
ὁ δὲ διὰ τὸν ἄδηλον φόβον πάντα
τὰ τῶν ἄλλων ἁμαρτήματα τιθεὶς ὑπὸ τὴν ὄψιν τοῖς
κρατοῦσιν καὶ καινοποιήσας, ὑπὲρ ὧν ὁ χρόνος εἰς
λήθην ἀγηόχει τοὺς ὑπερέχοντας, πῶς οὐκ ἔμελλε δυσαρεστήσειν τοῖς ἱστορήσασιν;</p></div2>
<div2 type="chapter" n="5" org="uniform" sample="complete">
<milestone n="1" unit="section" />
<p>τὴν δὲ προειρημένην ἀπόκρισιν οἱ μὲν περὶ τὸν
Φιλοκράτην λαβόντες ἐξ αὐτῆς ὥρμησαν, οἱ δὲ περὶ
τὸν Φιλόφρονα καὶ Ἀστυμήδην αὐτόθι μένοντες
παρήδρευον χάριν τοῦ μηδὲν αὐτοὺς λανθάνειν τῶν
προσπιπτόντων ἢ λεγομένων κατὰ τῆς πατρίδος.
<milestone n="2" unit="section" />
προσπεσούσης δὲ τῆς ἀποκρίσεως ταύτης εἰς τὴν Ῥόδον,
δόξαντες ἀπολελύσθαι τοῦ μεγίστου φόβου τοῦ κατὰ
τὸν πόλεμον, τἄλλα καίπερ ἀκμὴν ὄντα δυσχερῆ ῥᾳδίως
ἔφερον.
<milestone n="3" unit="section" />
οὕτως αἰεὶ τὰ μείζω τῶν προσδοκωμένων
κακῶν λήθην ποιεῖ τῶν ἐλαττόνων συμπτωμάτων.
<milestone n="4" unit="section" />
διὸ
καὶ παραχρῆμα ψηφισάμενοι τῇ Ῥώμῃ στέφανον ἀπὸ
μυρίων χρυσῶν καὶ καταστήσαντες πρεσβευτὴν ἅμα
καὶ ναύαρχον Θεαίδητον ἐξέπεμπον θερείας ἀρχομένης
ἄγοντα τὸν στέφανον καὶ μετὰ τούτου τοὺς περὶ
Ῥοδοφῶντα, πειρασομένους κατὰ πάντα τρόπον συμμαχίαν συνθέσθαι πρὸς Ῥωμαίους.
<milestone n="5" unit="section" />
τοῦτο δ᾽ ἐποίησαν

οὐ βουλόμενοι διὰ τοῦ ψηφίσματος καὶ πρεσβείας
ἀποτυχεῖν, ἐὰν ἄλλως δόξῃ Ῥωμαίοις, δι᾽ αὐτῆς δὲ τῆς
τοῦ ναυάρχου προαιρέσεως τὴν κατάπειραν ποιήσασθαι:
τὴν γὰρ ἐξουσίαν εἶχε ταύτην ὁ ναύαρχος ἐκ τῶν νόμων.
<milestone n="6" unit="section" />
οὕτως γὰρ ἦν πραγματικὸν τὸ πολίτευμα τῶν
Ῥοδίων ὡς σχεδὸν ἔτη τετταράκοντα πρὸς τοῖς ἑκατὸν
κεκοινωνηκὼς ὁ δῆμος Ῥωμαίοις τῶν ἐπιφανεστάτων
καὶ καλλίστων ἔργων οὐκ ἐπεποίητο πρὸς αὐτοὺς συμμαχίαν.
<milestone n="7" unit="section" />
τίνος δὲ χάριν οὕτως ἐχείριζον οἱ Ῥόδιοι τὰ
καθ᾽ αὑτοὺς οὐκ ἄξιον παραλιπεῖν.
<milestone n="8" unit="section" />
βουλόμενοι γὰρ
μηδένα τῶν ἐν ταῖς ὑπεροχαῖς καὶ δυναστείαις ἀπελπίζειν τὴν ἐξ αὑτῶν ἐπικουρίαν καὶ συμμαχίαν, οὐκ
ἐβούλοντο συνδυάζειν οὐδὲ προκαταλαμβάνειν σφᾶς
αὐτοὺς ὅρκοις καὶ συνθήκαις, ἀλλ᾽ ἀκέραιοι διαμένοντες κερδαίνειν τὰς ἐξ ἑκάστων ἐλπίδας.
<milestone n="9" unit="section" />
τότε δὲ
μεγάλην ἐποιοῦντο φιλοτιμίαν, βουλόμενοι ταύτης τῆς
τιμῆς τυχεῖν παρὰ Ῥωμαίων, οὐ κατεπειγόμενοι συμμαχίας οὐδ᾽ ἀγωνιῶντες ἁπλῶς οὐδένα κατὰ τὸ παρὸν
πλὴν αὐτῶν τῶν Ῥωμαίων,
<milestone n="10" unit="section" />
ἀλλὰ βουλόμενοι κατὰ
τὴν ὑπέρθεσιν τῆς ἐπιβολῆς ἀφαιρεῖσθαι τὰς ὑπονοίας τῶν δυσχερές τι διανοουμένων περὶ τῆς πόλεως.
ἄρτι δὲ τῶν περὶ τὸν Θεαίδητον καταπεπλευκότων,
<milestone n="11" unit="section" />
ἀπέστησαν Καύνιοι, κατελάβοντο δὲ καὶ Μυλασεῖς τὰς
ἐν Εὐρώμῳ πόλεις.
<milestone n="12" unit="section" />
κατὰ δὲ τὸν αὐτὸν καιρὸν ἡ
σύγκλητος ἐξέβαλε δόγμα διότι δεῖ Κᾶρας καὶ Λυκίους
ἐλευθέρους εἶναι πάντας, ὅσους προσένειμε Ῥοδίοις
μετὰ τὸν Ἀντιοχικὸν πόλεμον.
<milestone n="13" unit="section" />
τὰ μὲν οὖν κατὰ τοὺς
Καυνίους καὶ τοὺς Εὐρωμεῖς ταχέως οἱ Ῥόδιοι διωρθώσαντο:
<milestone n="14" unit="section" />
τοὺς μὲν γὰρ Καυνίους Λύκωνα πέμψαντες
μετὰ στρατιωτῶν ἠνάγκασαν πάλιν ὑφ᾽ αὑτοὺς τάττεσθαι,
<milestone n="15" unit="section" />
καίπερ Κιβυρατῶν αὐτοῖς παραβοηθησάντων, ἐπὶ
δὲ τὰς ἐν Εὐρώμῳ πόλεις στρατεύσαντες ἐνίκησαν
μάχῃ Μυλασεῖς καὶ Ἀλαβανδεῖς, ἀμφοτέρων παραγενομένων μετὰ στρατιᾶς ἐπ᾽ Ὀρθωσίαν.
<milestone n="16" unit="section" />
τοῦ δὲ περὶ
τῶν Λυκίων καὶ Καρῶν δόγματος αὐτοῖς προσπεσόντος, πάλιν ἀπεσοβήθησαν ταῖς διανοίαις, δείσαντες
μή ποτε μάταιος μὲν αὐτοῖς ἡ τοῦ στεφάνου δόσις γέγονε, μάταιοι δ᾽ αἱ περὶ τῆς συμμαχίας ἐλπίδες.</p></div2>
<div2 type="chapter" n="6" org="uniform" sample="complete">
<head lang="la">II. Res Graeciae</head>
<milestone n="1" unit="section" />
<p>ὅτι φησὶ Πολύβιος: πρότερον ἐπιστήσαντες
τοὺς ἀναγινώσκοντας ἐπὶ τὴν περὶ Δείνωνος καὶ Πολυαράτου διάληψιν:
<milestone n="2" unit="section" />
μεγάλης γὰρ οὔσης τῆς περιστάσεως
καὶ τῆς μεταβολῆς οὐ μόνον παρὰ τοῖς Ῥοδίοις, ἀλλὰ
σχεδὸν ἁπάσαις ταῖς πολιτείαις,
<milestone n="3" unit="section" />
χρήσιμον ἂν εἴη τὸ
τὰς προαιρέσεις τῶν παρ᾽ ἑκάστοις πολιτευομένων ἐπισκέψασθαι καὶ γνῶναι τίνες φανήσονται τὸ κατὰ λόγον
πεποιηκότες καὶ τίνες παραπεπαικότες τοῦ καθήκοντος,
ἵνα οἱ ἐπιγινόμενοι,
<milestone n="4" unit="section" />
ὡσανεὶ τύπων ἐκτιθεμένων, δύνωνται κατὰ τὰς ὁμοίας περιστάσεις τὰ μὲν αἱρετὰ διώκειν, τὰ δὲ φευκτὰ φεύγειν ἀληθινῶς, καὶ μὴ περὶ
τὸν ἔσχατον καιρὸν τῆς ζωῆς ἀβλεπτοῦντες τὸ πρέπον
καὶ τὰς ἐν τῷ προγεγονότι βίῳ πράξεις ταὐτὸν πάθωσιν.
<milestone n="5" unit="section" />
συνέβαινε τοιγαροῦν τρεῖς διαφορὰς γενέσθαι
τῶν ἐμπεσόντων εἰς τὰς αἰτίας κατὰ τὸν πρὸς Περσέα
πόλεμον.
<milestone n="6" unit="section" />
ὧν μία μὲν ἦν τῶν οὐχ ἡδέως μὲν ὁρώντων
κρινόμενα τὰ ὅλα καὶ τὴν τῆς οἰκουμένης ἐξουσίαν
ὑπὸ μίαν ἀρχὴν πίπτουσαν, οὔτε δὲ συνεργούντων
οὔτ᾽ ἀντιπραττόντων ἁπλῶς Ῥωμαίοις οὐδέν, ἀλλ᾽ οἷον
ἐπιτετραφότων τῇ τύχῃ περὶ τῶν ἀποβησομένων:
<milestone n="7" unit="section" />
ἑτέρα
δὲ τῶν ἡδέως ὁρώντων κρινόμενα τὰ πράγματα καὶ
βουλομένων νικᾶν τὸν Περσέα, μὴ δυναμένων δὲ συνεπισπᾶσθαι τοὺς ἰδίους πολίτας καὶ τοὺς ὁμοεθνεῖς
πρὸς τὴν αὑτῶν γνώμην:
<milestone n="8" unit="section" />
τρίτη δὲ καὶ τῶν συνεπισπασαμένων καὶ μεταρριψάντων τὰ πολιτεύματα πρὸς</p></div2>
<div2 type="chapter" n="7" org="uniform" sample="complete">
<milestone n="1" unit="section" />
<p>τὴν Περσέως συμμαχίαν. πῶς οὖν ἕκαστοι τούτων
ἐχείρισαν τὰ καθ᾽ αὑτοὺς σκοπεῖν πάρεστιν.
<milestone n="2" unit="section" />
μετέρριψαν
πρὸς Περσέα τὸ τῶν Μολοττῶν ἔθνος Ἀντίνους καὶ
Θεόδοτος καὶ Κέφαλος μετ᾽ αὐτῶν:
<milestone n="3" unit="section" />

οἳ τῶν πραγμάτων
ἀντιπεσόντων ταῖς ἐπιβολαῖς αὐτῶν ὁλοσχερῶς, καὶ περιστάντος τοῦ κινδύνου, καὶ συνεγγίζοντος τοῦ δεινοῦ, πάντες ὁμόσε χωρήσαντες τοῖς παροῦσιν ἀπέθανον γενναίως.
<milestone n="4" unit="section" />
διόπερ ἄξιον ἐπαινεῖν τοὺς ἄνδρας
ἐπὶ τῷ μὴ προέσθαι μηδὲ περιιδεῖν σφᾶς αὐτοὺς εἰς
ἀναξίαν διάθεσιν ἐμπεσόντας τοῦ προγεγονότος βίου.
<milestone n="5" unit="section" />
καὶ μὴν ἐν Ἀχαΐᾳ καὶ παρὰ Θετταλοῖς καὶ Περραιβοῖς
ἔσχον αἰτίαν καὶ πλείους διὰ τὴν ἡσυχίαν, ὡς ἐφεδρεύοντες τοῖς καιροῖς καὶ φρονοῦντες τὰ Περσέως.
<milestone n="6" unit="section" />
ἀλλ᾽ οὔτε λόγον ἐν τῷ μέσῳ τοιοῦτον ἐξέβαλον οὔτε
γράφοντες οὔτε διαπεμπόμενοι πρὸς τὸν Περσέα περί
τινος ἐφωράθησαν, ἀλλὰ διεφύλαξαν ἀνεπιλήπτους
ἑαυτούς.
<milestone n="7" unit="section" />
τοιγαροῦν εἰκότως οὗτοι καὶ δικαιολογίαν
καὶ κρίσιν ὑπέμενον καὶ πάσας ἐξήλεγχον τὰς ἐλπίδας:
<milestone n="8" unit="section" />
οὐ γὰρ ἔλαττόν ἐστιν ἀγεννίας σημεῖον τὸ μηδὲν αὑτῷ
συνειδότα μοχθηρὸν προεξάγειν ἐκ τοῦ ζῆν αὑτόν,
ποτὲ μὲν τὰς τῶν ἀντιπολιτευομένων ἀνατάσεις καταπλαγέντα, ποτὲ δὲ τὴν τῶν κρατούντων ἐξουσίαν, τοῦ
παρὰ τὸ καθῆκον φιλοζωεῖν.
<milestone n="9" unit="section" /></p>
<p>καὶ μὴν ἐν Ῥόδῳ καὶ Κῷ καὶ πλείοσιν ἑτέραις
πόλεσιν ἐγένοντό τινες οἱ φρονοῦντες τὰ Περσέως, οἳ
καὶ λέγειν ἐθάρρουν περὶ Μακεδόνων ἐν τοῖς ἰδίοις
πολιτεύμασι καὶ κατηγορεῖν μὲν Ῥωμαίων καὶ καθόλου
συνίστασθαι πρὸς τὸν Περσέα κοινοπραγίαν, οὐ δυνηθέντες δὲ μεταρρῖψαι τὰ πολιτεύματα πρὸς τὴν τοῦ
βασιλέως συμμαχίαν.
<milestone n="10" unit="section" />
τούτων δ᾽ ἦσαν ἐπιφανέστατοι
παρὰ μὲν τοῖς Κῴοις Ἱππόκριτος καὶ Διομέδων ἀδελ</p></div2><div2 type="chapter" n="8" org="uniform" sample="complete">
<milestone n="1" unit="section" />
<p>φοί, παρὰ δὲ Ῥοδίοις Δείνων καὶ Πολυάρατος. ὧν
τίς οὐκ ἂν καταμέμψαιτο τὴν προαίρεσιν; οἳ πρῶτον
μὲν τοὺς πολίτας συνίστορας ἔχοντες πάντων τῶν
σφίσι πεπραγμένων καὶ τῶν εἰρημένων, ἔπειτα δὲ τῶν
γραμμάτων ἑαλωκότων καὶ πεφωτισμένων καὶ τῶν παρὰ
τοῦ Περσέως πρὸς ἐκείνους διαπεμπομένων καὶ τῶν
πρὸς τὸν Περσέα παρ᾽ ἐκείνων,
<milestone n="2" unit="section" />
ἅμα δὲ καὶ τῶν
ἀνθρώπων ὑποχειρίων γεγονότων τῶν διαπεμπομένων
παρ᾽ ἑκατέρων καὶ πρὸς ἑκατέρους, οὐχ οἷοί τ᾽
ἦσαν εἴκειν οὐδ᾽ ἐκποδὼν ποιεῖν ἑαυτούς, ἀλλ᾽ ἀκμὴν
ἠμφισβήτουν.
<milestone n="3" unit="section" />
τοιγαροῦν προσκαρτεροῦντες καὶ φιλοζωοῦντες πρὸς ἀπεγνωσμένας ἐλπίδας καὶ τὸ δοκοῦν
εἶναι περὶ αὐτοὺς τολμηρὸν καὶ παράβολον ἀνέτρεψαν, ὥστε παρὰ τοῖς ἐπιγινομένοις μηδ᾽ ἔσχατον ἐλέῳ
καὶ συγγνώμῃ τόπον καταλιπεῖν.
<milestone n="4" unit="section" />
ἐλεγχόμενοι γὰρ
κατὰ πρόσωπον ὑπὸ τῶν ἰδίων χειρογράφων καὶ τῶν
ὑπουργῶν οὐ μόνον ἀτυχεῖν, ἔτι δὲ μᾶλλον ἀναισχυντεῖν ἔδοξαν.
<milestone n="5" unit="section" />
Θόας γάρ τις ἦν τῶν πλοϊζομένων, ὃς
καὶ πολλάκις εἰς τὴν Μακεδονίαν ἐπεπλεύκει, διαπεσταλμένος ὑπὸ τῶν προειρημένων.
<milestone n="6" unit="section" />
οὗτος ἐν τῇ
μεταβολῇ τῶν πραγμάτων συνειδὼς αὑτῷ τὰ πεπραγμένα, δείσας ἀπεχώρησεν εἰς τὴν Κνίδον. τῶν δὲ
Κνιδίων αὐτὸν εἰς φυλακὴν ἀποθεμένων, ἐξαιτηθεὶς
ὑπὸ τῶν Ῥοδίων ἦλθεν εἰς τὴν Ῥόδον.
<milestone n="7" unit="section" />
κἀκεῖ διὰ
τῶν βασάνων ἐλεγχόμενος ἀνθωμολογεῖτο καὶ σύμφωνος ἦν πᾶσι τοῖς ἐκ τῶν αἰχμαλώτων γραμμάτων
συνθήμασιν, ὁμοίως δὲ καὶ ταῖς ἐπιστολαῖς ταῖς παρά
τε τοῦ Περσέως ἀποστελλομέναις πρὸς τὸν Δείνωνα

καὶ Πολυάρατον καὶ παρὰ τούτων πρὸς ἐκεῖνον.
<milestone n="8" unit="section" />
ἐξ
ὧν θαυμάζειν ἦν τίνι ποτὲ λογισμῷ χρώμενος ὁ Δείνων προσανεῖχε τῷ ζῆν καὶ τὸν παραδειγματισμὸν
ὑπέμενε τοῦτον.</p></div2>
<div2 type="chapter" n="9" org="uniform" sample="complete">
<milestone n="1" unit="section" />
<p>πολὺ δὲ κατὰ τὴν ἀβουλίαν καὶ κατὰ τὴν ἀγεννίαν
ὁ Πολυάρατος ὑπερέθετο τὸν Δείνωνα.
<milestone n="2" unit="section" />
τοῦ γὰρ Ποπιλίου προστάξαντος Πτολεμαίῳ τῷ βασιλεῖ τὸν Πολυάρατον ἀναπέμπειν εἰς τὴν Ῥώμην, ὁ βασιλεὺς εἰς μὲν
τὴν Ῥώμην οὐκ ἔκρινε πέμπειν, ἐντρεπόμενος τὴν
πατρίδα καὶ τὸν Πολυάρατον, εἰς δὲ τὴν Ῥόδον ἀποστέλλειν διέλαβε, κἀκείνου τοῦτο παρακαλοῦντος.
<milestone n="3" unit="section" />
παραστήσας οὖν λέμβον καὶ παραδοὺς αὐτὸν Δημητρίῳ
τινὶ τῶν φίλων ἐξαπέστειλεν. ἔγραφε δὲ καὶ τοῖς
Ῥοδίοις ὑπὲρ τῆς ἐκπομπῆς.
<milestone n="4" unit="section" />
ὁ δὲ Πολυάρατος προσσχὼν Φασηλίδι κατὰ πλοῦν καὶ διανοηθεὶς ἅττα
δή ποτ᾽ οὖν, λαβὼν θαλλοὺς κατέφυγεν ἐπὶ τὴν
κοινὴν ἑστίαν.
<milestone n="5" unit="section" />
ὃν εἴ τις ἤρετο τί βούλεται, πέπεισμαι
μηδ᾽ ἂν αὐτὸν ἔχειν εἰπεῖν. εἰ μὲν γὰρ εἰς τὴν
πατρίδα μολεῖν ἐπεθύμει, τί θαλλῶν ἔδει; τοῦτο γὰρ
προύκειτό που τοῖς ἄγουσιν αὐτόν.
<milestone n="6" unit="section" />
εἰ δ᾽ εἰς τὴν
Ῥώμην, καὶ μὴ βουλομένου 'κείνου τοῦτ᾽ ἔδει γενέσθαι
κατ᾽ ἀνάγκην. τί οὖν κατελείπεθ᾽ ἕτερον; ἄλλος
γὰρ τόπος ὁ δεξόμενος αὐτὸν μετ᾽ ἀσφαλείας οὐκ ἦν.
<milestone n="7" unit="section" />
οὐ μὴν ἀλλὰ τῶν Φασηλιτῶν πεμψάντων εἰς τὴν Ῥόδον
καὶ παρακαλούντων κομίζεσθαι καὶ παραλαμβάνειν τὸν
Πολυάρατον, νουνεχῶς οἱ Ῥόδιοι διαλαβόντες ἄφρακτον
μὲν ἐξαπέστειλαν τὸ παραπέμψον,
<milestone n="8" unit="section" />
ἀναλαβεῖν δ᾽ εἰς τὴν
ναῦν ἐκώλυσαν τὸν ἄρχοντα διὰ τὸ προστετάχθαι τοῖς
ἐκ τῆς Ἀλεξανδρείας εἰς Ῥώμην ἀποκαταστῆσαι τὸν
ἄνθρωπον.
<milestone n="9" unit="section" />
παραγενομένης δὲ τῆς νεὼς εἰς τὴν Φασηλίδα, καὶ τοῦ μὲν Ἐπιχάρους, ὃς ἦν ἄρχων τῆς
νεώς, οὐ βουλομένου δέχεσθαι τῷ πλοίῳ τὸν ἄνθρωπον,
<milestone n="10" unit="section" />
τοῦ δὲ Δημητρίου τοῦ προχειρισθέντος ὑπὸ
τοῦ βασιλέως διὰ τὴν ἀναπομπὴν κελεύοντος ἀνίστασθαι καὶ πλεῖν αὐτόν, καὶ τῶν Φασηλιτῶν συνεπισχυόντων αὐτῷ διὰ τὸ δεδιέναι μή τις ἐκ Ῥωμαίων σφίσι
διὰ ταῦτα μέμψις ἐπακολουθήσῃ,
<milestone n="11" unit="section" />
καταπλαγεὶς τὴν
περίστασιν ἐνέβη πάλιν τὸν λέμβον πρὸς τὸν Δημήτριον.
κατὰ δὲ τὸν ἀπόπλουν ἐπιλαβόμενος ἀφορμῆς εὐκαίρου,
<milestone n="12" unit="section" />
προσδραμὼν κατέφυγε πάλιν εἰς Καῦνον κἀκεῖ παραπλησίως ἐδεῖτο τῶν Καυνίων βοηθεῖν.
<milestone n="13" unit="section" />
τούτων δὲ
πάλιν ἀποτριβομένων αὐτὸν διὰ τὸ τάττεσθαι μετὰ
Ῥοδίων, διεπέμπετο πρὸς Κιβυράτας, δεόμενος αὐτὸν
δέξασθαι τῇ πόλει καὶ πέμψαι παραπομπήν.
<milestone n="14" unit="section" />
ἔσχε γὰρ
ἀφορμὴν πρὸς τὴν πόλιν διὰ τὸ τεθράφθαι παρ᾽ αὐτῷ
τοὺς παῖδας Παγκράτους τοῦ τυράννου.
<milestone n="15" unit="section" />
τῶν δὲ πεισθέντων καὶ ποιησάντων τὰ παρακαλούμενα, παραγενόμενος εἰς τὴν Κιβύραν εἰς ἀπορίαν ἐνέβαλεν αὑτόν
τε καὶ τοὺς Κιβυράτας μείζω τῆς πρότερον, ὅτε παρὰ
τοῖς Φασηλίταις ἦν.
<milestone n="16" unit="section" />
οὔτε γὰρ ἔχειν παρ᾽ αὑτοῖς
ἐθάρρουν αὐτὸν διὰ τὸ δεδιέναι τὸν ἀπὸ Ῥωμαίων
κίνδυνον, οὔτ᾽ ἀναπέμπειν εἰς τὴν Ῥώμην ἐδύναντο
διὰ τὴν ἀπειρίαν τῶν κατὰ θάλατταν ἔργων, ἅτε μεσόγαιοι τελέως ὑπάρχοντες.
<milestone n="17" unit="section" />
λοιπὸν ἠναγκάζοντο πρεσβεύειν εἰς τὴν Ῥόδον καὶ πρὸς τὸν στρατηγὸν εἰς
Μακεδονίαν, ἀξιοῦντες παραλαβεῖν τὸν ἄνθρωπον.
<milestone n="18" unit="section" />
τοῦ
δὲ Λευκίου γράψαντος τοῖς μὲν Κιβυράταις τηρεῖν
ἐπιμελῶς τὸν Πολυάρατον καὶ κομίζειν εἰς τὴν
Ῥόδον, τοῖς δὲ Ῥοδίοις φροντίζειν τῆς κατὰ θάλατταν
παραπομπῆς, ἵνα μετ᾽ ἀσφαλείας εἰς τὴν Ῥωμαίων
ἀνακομισθῇ, πειθαρχησάντων δ᾽ ἀμφοτέρων τοῖς
γραφομένοις,
<milestone n="19" unit="section" />
τούτῳ τῷ τρόπῳ συνέβη τὸν Πολυάρατον
ἐλθεῖν εἰς τὴν Ῥώμην, ἐκθεατρίσαντα μὲν τὴν ἀβουλίαν τὴν αὑτοῦ καὶ τὴν ἀγεννίαν ἐφ᾽ ὅσον οἷός
τ᾽ ἦν, ἔκδοτον δὲ γενόμενον οὐ μόνον παρὰ Πτολεμαίου τοῦ βασιλέως, ἀλλὰ καὶ παρὰ Φασηλιτῶν
καὶ παρὰ Κιβυρατῶν καὶ παρὰ Ῥοδίων διὰ τὴν
ἰδίαν ἄνοιαν.
<milestone n="20" unit="section" /></p>
<p>τίνος οὖν χάριν τὸν πλείω λόγον πεποίημαι περὶ
Πολυαράτου καὶ Δείνωνος;
<milestone n="21" unit="section" />
οὐχ ἵνα συνεπεμβαίνειν
δόξω ταῖς ἐκείνων ἀτυχίαις. καὶ γὰρ ἄτοπόν γε τοῦτο
τελέως: ἀλλ᾽ ἵνα φανερὰν ποιήσας τὴν ἐκείνων ἀβουλίαν βέλτιον παρασκευάσω καὶ βουλεύεσθαι καὶ φρονεῖν τοὺς κατὰ τὰς περιστάσεις εἰς παραπλησίους
ἐμπίπτοντας καιρούς.  — </p></div2>
<div2 type="chapter" n="10" org="uniform" sample="complete">
<milestone n="1" unit="section" />
<p>ἐξ ὧν μάλιστα κατίδοι τις ἂν ἅμα τὴν
ὀξύτητα καὶ τὴν ἀβεβαιότητα τῆς τύχης,
ὅταν ἃ μάλιστ᾽ ἄν τις αὑτοῦ χάριν οἴηται διαπονεῖν,
ταῦτα παρὰ πόδας εὑρίσκηται τοῖς ἐχθροῖς κατασκευάζων:
<milestone n="2" unit="section" />
κίονας γὰρ κατεσκεύαζε Περσεύς, καὶ ταύτας
καταλαβὼν ἀτελεῖς Λεύκιος Αἰμίλιος ἐτελείωσε καὶ τὰς
ἰδίας εἰκόνας ἐπέστησεν.  — 
<milestone n="3" unit="section" /></p>
<p>ὁ δὲ θαυμάσας τὴν τῆς πόλεως θέσιν καὶ τὴν τῆς
ἀκροπόλεως εὐκαιρίαν πρός τε τοὺς ἐντὸς Ἰσθμοῦ καὶ
πρὸς τοὺς ἐκτὸς ἀπολαμβανομένους τόπους.  — 
<milestone n="4" unit="section" /></p>
<p>Ἐπισημηνάμενος δὲ τοῦ Σικυῶνος τὴν ὀχυρότητα
καὶ τὸ βάρος τῆς τῶν Ἀργείων πόλεως ἦλθεν εἰς
Ἐπίδαυρον.  — 
<milestone n="5" unit="section" /></p>
<p>πάλαι μετέωρος ὢν πρὸς τὴν τῆς Ὀλυμπίας θέαν
ὥρμησε.  — </p>
<p>Πολύβιος:
<milestone n="6" unit="section" />
Λεύκιος Αἰμίλιος παρῆν εἰς τὸ τέμενος τὸ
ἐν Ὀλυμπίᾳ, καὶ τὸ ἄγαλμα θεασάμενος ἐξεπλάγη καὶ
τοσοῦτον εἶπεν ὅτι μόνος αὐτῷ δοκεῖ Φειδίας τὸν παρ᾽
Ὁμήρῳ Δία μεμιμῆσθαι, διότι μεγάλην ἔχων προσδοκίαν τῆς Ὀλυμπίας μείζω τῆς προσδοκίας εὑρηκὼς
εἴη τὴν ἀλήθειαν.  — </p></div2>
<div2 type="chapter" n="11" org="uniform" sample="complete">
<milestone n="1" unit="section" />
<p>ὅτι Αἰτωλοὶ τὸν βίον ἀπὸ λῃστείας καὶ τῆς
τοιαύτης παρανομίας εἰώθεισαν ἔχειν.
<milestone n="2" unit="section" />
καὶ ἕως μὲν
ἐξῆν τοὺς Ἕλληνας φέρειν καὶ λεηλατεῖν, ἐκ τούτων
ἐπορίζοντο τοὺς βίους, πᾶσαν γῆν ἡγούμενοι πολεμίαν:
<milestone n="3" unit="section" />
μετὰ δὲ ταῦτα Ῥωμαίων ἐπιστάντων τοῖς πράγμασι
κωλυθέντες τῆς ἔξωθεν ἐπικουρίας εἰς ἑαυτοὺς κατήντησαν.
<milestone n="4" unit="section" />
καὶ πρότερον μὲν κατὰ τὸν ἐμφύλιον πόλεμον οὐκ ἔστιν ὃ τῶν δεινῶν οὐκ ἔπραξαν:
<milestone n="5" unit="section" />
βραχεῖ
δ᾽ ἀνώτερον χρόνῳ γεγευμένοι τοῦ φόνου τοῦ κατ᾽
ἀλλήλων ἐν ταῖς κατὰ τὴν Ἀρσινοΐαν σφαγαῖς ἕτοιμοι
πρὸς πᾶν ἦσαν, ἀποτεθηριωμένοι τὰς ψυχάς, ὥστε
μηδὲ βουλὴν διδόναι τοῖς προεστῶσι.
<milestone n="6" unit="section" />
διόπερ ἦν
ἀκρισίας καὶ παρανομίας καὶ φόνου πλήρη τὰ κατὰ
τὴν Αἰτωλίαν, καὶ τῶν πραττομένων παρ᾽ αὐτοῖς ἐκ
λογισμοῦ μὲν καὶ προθέσεως οὐδὲν ἐπετελεῖτο, πάντα
δ᾽ εἰκῇ καὶ φύρδην ἐπράττετο, καθαπερεὶ λαίλαπός
τινος ἐκπεπτωκυίας εἰς αὐτούς.  — </p></div2>
<div2 type="chapter" n="12" org="uniform" sample="complete">
<milestone n="1" unit="section" />
<p>ὅτι οἱ κατὰ τὴν Ἤπειρον παραπλήσια τούτοις
ἔπραττον.
<milestone n="2" unit="section" />
ἐφ᾽ ὅσον γὰρ οἱ πολλοὶ τῶν ἀνθρώπων
μετριώτεροι τῶν κατὰ τὴν Αἰτωλίαν ἦσαν, ἐπὶ τοσοῦτον ὁ προεστὼς αὐτῶν ἀσεβέστερος καὶ παρανομώτερος
ὑπῆρχε τῶν ἄλλων.
<milestone n="3" unit="section" />
δοκῶ γὰρ μὴ γεγονέναι μηδ᾽
ἔσεσθαι θηριωδέστερον ἄνθρωπον μηδ᾽ εἰκαιότερον
Χάροπος.  — </p></div2>
<div2 type="chapter" n="13" org="uniform" sample="complete">
<milestone n="1" unit="section" />
<p>ὅτι μετὰ τὴν τοῦ Περσέως κατάλυσιν
ἅμα τῷ κριθῆναι τὰ ὅλα πανταχόθεν ἐξέπεμπον πρέσβεις συγχαρησομένους τοῖς στρατηγοῖς ἐπὶ
τοῖς γεγονόσιν.
<milestone n="2" unit="section" />
τῶν δὲ πραγμάτων ὁλοσχερῶς ἐπὶ
Ῥωμαίους κεκλικότων, ἐπιπολάζοντες διὰ τὸν καιρὸν οἱ
δοκοῦντες εἶναι φίλοι Ῥωμαίων ἐν πᾶσι τοῖς πολιτεύμασιν, εἴς τε τὰς πρεσβείας οὗτοι καθίσταντο καὶ
τὰς ἄλλας χρείας.
<milestone n="3" unit="section" />
διὸ συνέδραμον εἰς τὴν Μακεδονίαν
ἐκ μὲν Ἀχαΐας Καλλικράτης, Ἀριστόδαμος, Ἀγησίας,
Φίλιππος,
<milestone n="4" unit="section" />
ἐκ δὲ Βοιωτίας οἱ περὶ Μνάσιππον, ἐκ δὲ
τῆς Ἀκαρνανίας οἱ περὶ Χρέμαν, παρὰ δὲ τῶν Ἠπειρωτῶν οἱ περὶ τὸν Χάροπα καὶ Νικίαν, παρὰ δὲ τῶν
Αἰτωλῶν οἱ περὶ τὸν Λυκίσκον καὶ Τίσιππον.
<milestone n="5" unit="section" />
ἁπάντων
δὲ τούτων ὁμοῦ γενομένων καὶ πρὸς τὴν αὐτὴν ὑπόθεσιν ἁμιλλωμένων προθύμως, καὶ μηδενὸς ὑπάρχοντος
ἀνταγωνιστοῦ διὰ τὸ τοὺς ἀντιπολιτευομένους ἅπαντας
εἴκοντας τοῖς καιροῖς ἀνακεχωρηκέναι τελέως, ἀκονιτὶ
κατεκράτησαν τῆς ὑποθέσεως οἱ προειρημένοι.
<milestone n="6" unit="section" />
πρὸς
μὲν οὖν τὰς ἄλλας πόλεις καὶ τὰς ἐθνικὰς συστάσεις
οἱ δέκα δι᾽ αὐτῶν τῶν στρατηγῶν ἐποιήσαντο τὴν
ἐπιταγήν, οὓς δεήσει πορεύεσθαι τῶν ἀνδρῶν εἰς
τὴν Ῥώμην.
<milestone n="7" unit="section" />
οὗτοι δ᾽ ἦσαν ὡς ἐπίπαν οὓς ἀπέγραψαν
οἱ προειρημένοι κατὰ τὰς ἰδίας ἀντιπαραγωγάς, πλὴν
ὀλίγων τελέως τῶν ἔκδηλόν τι πεποιηκότων.
<milestone n="8" unit="section" />
πρὸς δὲ
τὸ τῶν Ἀχαιῶν ἔθνος πρεσβευτὰς ἐξέπεμψαν τοὺς
ἐπιφανεστάτους ἄνδρας τῶν δέκα, Γάιον Κλαύδιον
καὶ Γνάιον Δομέτιον,
<milestone n="9" unit="section" />
διὰ δύ᾽ αἰτίας, πρῶτον μὲν
εὐλαβούμενοι τοὺς Ἀχαιοὺς μή ποτ᾽ οὐ πειθαρχήσωσι
τοῖς γραφομένοις, ἀλλὰ καὶ κινδυνεύσωσιν οἱ περὶ τὸν
Καλλικράτην, δόξαντες ἐξειργάσθαι τὰς κατὰ πάντων
τῶν Ἑλλήνων διαβολάς,
<milestone n="10" unit="section" />
ὃ κατ᾽ ἀλήθειαν ἦν, δεύτερον
δὲ διὰ τὸ μηθὲν ἐν τοῖς αἰχμαλώτοις γράμμασιν ἀκριβὲς
εὑρῆσθαι κατὰ μηδενὸς τῶν Ἀχαιῶν.
<milestone n="11" unit="section" />
περὶ μὲν οὖν
τούτων μετά τινα χρόνον ἐξέπεμπεν ὁ στρατηγὸς τὰς
ἐπιστολὰς καὶ τοὺς πρέσβεις, καίπερ οὐκ εὐδοκούμενος
κατά γε τὴν αὑτοῦ γνώμην ταῖς τῶν περὶ τὸν Λυκίσκον
καὶ Καλλικράτην διαβολαῖς, ὡς ἐξ αὐτῶν τῶν πραγμάτων ὕστερον ἐγένετο καταφανές.  — </p></div2>
<div2 type="chapter" n="14" org="uniform" sample="complete">
<milestone n="1" unit="section" />
<p>ὅτι τῆς αὐτῆς ψυχῆς ἐστιν ἀγῶνάς
τε διατίθεσθαι καλῶς καὶ παρασκευὴν καὶ πότον μεγαλομερῆ χειρίσαι δεόντως καὶ παρατάξασθαι τοῖς πολεμίοις στρατηγικῶς.  — </p></div2>
<div2 type="chapter" n="15" org="uniform" sample="complete">
<milestone n="1" unit="section" />
<p>τῶν γοῦν Ἠπειρωτῶν ἑβδομήκοντα πόλεις
Πολύβιός φησιν ἀνατρέψαι Παῦλον μετὰ τὴν Μακεδόνων
καὶ Περσέως κατάλυσιν: Μολοττῶν δ᾽ ὑπάρξαι τὰς
πλείστας: πέντε δὲ καὶ δέκα μυριάδας ἀνθρώπων ἐξανδραποδίσασθαι.</p></div2>
<div2 type="chapter" n="16" org="uniform" sample="complete">
<head lang="la">III. Res Aegypti</head>
<milestone n="1" unit="section" />
<p>ὅτι κατὰ τὴν Αἴγυπτον οἱ βασιλεῖς
ἀπολελυμένοι τοῦ πρὸς Ἀντίοχον πολέμου
πρῶτον μὲν εἰς Ῥώμην πρεσβευτὴν ἐξέπεμψαν
Νουμήνιον, ἕνα τῶν φίλων, εὐχαριστήσοντα περὶ τῶν
εἰς αὐτοὺς γεγονότων εὐεργετημάτων:
<milestone n="2" unit="section" />
ἀπέλυσαν δὲ καὶ
τὸν Λακεδαιμόνιον Μεναλκίδαν, ἐνεργῶς κεχρημένον
τοῖς κατὰ τῆς βασιλείας καιροῖς πρὸς τὴν ἰδίαν ἐπανόρθωσιν, Γαΐου Ποπιλίου τὴν ὑπὲρ τῆς ἀπολύσεως χάριν
αἰτησαμένου παρὰ τῶν βασιλέων.</p></div2>
<div2 type="chapter" n="17" org="uniform" sample="complete">
<head lang="la">B. Olymp. 153, 2. I. Res Italiae</head>
<milestone n="1" unit="section" />
<p>ὅτι κατὰ τὸν καιρὸν τοῦτον Κότυς ὁ τῶν
Ὀδρυσῶν βασιλεὺς ἀπέστειλε πρεσβευτὰς εἰς
τὴν Ῥώμην, ἀξιῶν ἀποδοθῆναι τὸν υἱὸν αὑτῷ καὶ περὶ
τῆς γενομένης πρὸς Περσέα κοινοπραγίας δικαιολογούμενος.
<milestone n="2" unit="section" />
οἱ δὲ Ῥωμαῖοι νομίσαντες ἠνύσθαι σφίσι τὸ
προκείμενον, τοῦ πρὸς τὸν Περσέα πολέμου κατὰ νοῦν
προκεχωρηκότος, τὴν δὲ πρὸς Κότυν διαφορὰν πρὸς
οὐδὲν ἔτι διατείνειν,
<milestone n="3" unit="section" />
συνεχώρησαν αὐτῷ κομίζεσθαι
τὸν υἱόν, ὃς ὁμηρείας χάριν δοθεὶς εἰς Μακεδονίαν
ἑαλώκει μετὰ τῶν Περσέως τέκνων,
<milestone n="4" unit="section" />
βουλόμενοι
τὴν αὑτῶν πρᾳότητα καὶ μεγαλοψυχίαν ἐμφαίνειν,
ἅμα δὲ καὶ τὸν Κότυν ἀναδούμενοι διὰ τῆς τοιαύτης
χάριτος.  — </p></div2>
<div2 type="chapter" n="18" org="uniform" sample="complete">
<milestone n="1" unit="section" />
<p>ὅτι κατὰ τὸν αὐτὸν καιρὸν ἦλθε καὶ
Προυσίας ὁ βασιλεὺς εἰς τὴν Ῥώμην, συγχαρησόμενος τῇ συγκλήτῳ καὶ τοῖς στρατηγοῖς ἐπὶ τοῖς
γεγονόσιν.
<milestone n="2" unit="section" />
ὁ δὲ Προυσίας οὗτος οὐδαμῶς γέγονεν
ἄξιος τοῦ τῆς βασιλείας προσχήματος. τεκμήραιτο δ᾽
ἄν τις ἐκ τούτων.
<milestone n="3" unit="section" />
ὅς γε πρῶτον μέν, πρεσβευτῶν
παραγεγονότων Ῥωμαϊκῶν πρὸς αὐτόν, ἐξυρημένος τὴν
κεφαλὴν καὶ πιλίον ἔχων λευκὸν καὶ τήβενναν καὶ
καλικίους ἀπήντα τούτοις, καὶ καθόλου τοιαύτῃ διασκευῇ κεχρημένος οἵαν ἔχουσιν οἱ προσφάτως ἠλευθερωμένοι παρὰ Ῥωμαίοις, οὓς καλοῦσι λιβέρτους:
<milestone n="4" unit="section" />
καὶ
δεξιωσάμενος τοὺς πρεσβευτάς "ὁρᾶτ᾽" ἔφη "τὸν
ὑμέτερον λίβερτον ἐμέ, πάντα βουλόμενον χαρίζεσθαι
καὶ μιμεῖσθαι τὰ παρ᾽ ὑμῖν." ἧς ἀγεννεστέραν φωνὴν
οὐ ῥᾴδιον εὑρεῖν.
<milestone n="5" unit="section" />
*** τότε δὲ κατὰ τὴν εἴσοδον

γενόμενος τὴν εἰς τὴν σύγκλητον, στὰς κατὰ τὸ θύρετρον ἀντίος τοῦ συνεδρίου καὶ καθεὶς τὰς χεῖρας
ἀμφοτέρας προσεκύνησε τὸν οὐδὸν καὶ τοὺς καθημένους,
ἐπιφθεγξάμενος "χαίρετε, θεοὶ σωτῆρες", ὑπερβολὴν
οὐ καταλιπὼν ἀνανδρίας, ἅμα δὲ καὶ γυναικισμοῦ καὶ
κολακείας οὐδενὶ τῶν ἐπιγινομένων.
<milestone n="6" unit="section" />
ἀκόλουθα δὲ
τούτοις καὶ κατὰ τὴν κοινολογίαν εἰσελθὼν ἐπετελέσατο,
περὶ ὧν καὶ τὸ γράφειν ἀπρεπὲς ἦν.
<milestone n="7" unit="section" />
φανεὶς δὲ τελέως
εὐκαταφρόνητος ἀπόκρισιν ἔλαβε δι᾽ αὐτὸ τοῦτο φιλάνθρωπον.</p></div2>
<div2 type="chapter" n="19" org="uniform" sample="complete">
<milestone n="1" unit="section" />
<p>ἤδη δὲ τούτου τὰς ἀποκρίσεις εἰληφότος,
προσέπεσε παραγίνεσθαι τὸν Εὐμένη.
<milestone n="2" unit="section" />
τοῦτο δὲ
τὸ πρᾶγμα πολλὴν ἀπορίαν παρέσχε τοῖς ἐν τῷ
συνεδρίῳ: διαβεβλημένοι γὰρ πρὸς αὐτὸν καὶ διαλήψεις
ἀμεταθέτους ἔχοντες οὐκ ἐβούλοντο κατ᾽ οὐδένα τρόπον ἐμφανίζειν αὑτούς.
<milestone n="3" unit="section" />
πᾶσι γὰρ ἀναδεδειχότες πρῶτον καὶ μέγιστον φίλον τὸν βασιλέα τοῦτον ἔμελλον
εἰς ὄψιν ἐλθόντες καὶ προσδεξάμενοι δικαιολογίαν, εἰ
μὲν τὸ δοκοῦν ἀποκριθεῖεν ἀκολουθοῦντες ταῖς ἰδίαις
διαλήψεσιν, ἐκθεατριεῖν αὑτούς, εἰ τοιοῦτον ἄνθρωπον
ἐπὶ τοσοῦτον ἐξετίμησαν ἐν τοῖς ἀνώτερον χρόνοις,
<milestone n="4" unit="section" />
εἰ
δὲ δουλεύοντες τῇ τῶν ἐκτὸς φαντασίᾳ φιλανθρώπως
ἀποκριθεῖεν, παρόψεσθαι τὴν ἀλήθειαν καὶ τὸ τῇ
πατρίδι συμφέρον.
<milestone n="5" unit="section" />
διόπερ ἐξ ἑκατέρας τῆς ἀποφάσεως
μέλλοντος ἀπιθάνου τινὸς αὐτοῖς ἐξακολουθήσειν,
εὕροντο λύσιν τοῦ προβλήματος τοιαύτην.
<milestone n="6" unit="section" />
ὡς
γὰρ καθόλου δυσαρεστούμενοι ταῖς τῶν βασιλέων ἐπιδημίαις δόγμα τι τοιοῦτον ἐξέβαλον, μηδένα βασιλέα
παραγίνεσθαι πρὸς αὑτούς.
<milestone n="7" unit="section" />
μετὰ δὲ ταῦτα πυθόμενοι
τὸν Εὐμένη καταπεπλευκέναι τῆς Ἰταλίας εἰς Βρεντέσιον ἐπαπέστειλαν τὸν ταμίαν φέροντα τὸ δόγμα
καὶ κελεύσοντα λέγειν πρὸς αὑτόν, εἴ τι τυγχάνει τῆς
συγκλήτου χρείαν ἔχων:
<milestone n="8" unit="section" />
εἰ δὲ μηδενὸς δεῖται, παραγγελοῦντα τὴν ταχίστην αὐτὸν ἐκ τῆς Ἰταλίας ἀπαλλάττεσθαι.
<milestone n="9" unit="section" />
ὁ δὲ βασιλεύς, συμμίξαντος αὐτῷ τοῦ ταμίου,
γνοὺς τὴν τῆς συγκλήτου προαίρεσιν εἰς τέλος ἀπεσιώπησεν, οὐδενὸς φήσας προσδεῖσθαι.
<milestone n="10" unit="section" />
καὶ δὴ τούτῳ
τῷ τρόπῳ συνέβη τὸν Εὐμένη κωλυθῆναι τῆς εἰς τὴν
Ῥώμην ἀναβάσεως.
<milestone n="11" unit="section" />
συνηκολουθήκει δὲ καὶ ἕτερόν τι
πραγματικὸν τούτῳ τῷ διαβουλίῳ.
<milestone n="12" unit="section" />
μεγάλου γὰρ ὑπὸ
τῶν Γαλατῶν ἐπικρεμαμένου κινδύνου τῇ βασιλείᾳ,
προφανὲς ἦν ὅτι διὰ τὸν σκυβαλισμὸν τοῦτον οἱ μὲν
τοῦ βασιλέως σύμμαχοι ταπεινωθήσονται πάντες, οἱ δὲ
Γαλάται διπλασίως ἐπιρρωσθήσονται πρὸς τὸν πόλεμον.
<milestone n="13" unit="section" />
διὸ πάντῃ πάντως βουλόμενοι ταπεινοῦν αὐτὸν ἐπὶ
ταύτην κατηνέχθησαν τὴν γνώμην.
<milestone n="14" unit="section" />
τούτων δὲ γινομένων ἔτι κατ᾽ ἀρχὰς τοῦ χειμῶνος, λοιπὸν ἡ σύγκλητος ἅπασιν τοῖς παραγεγονόσι κατὰ πρεσβείαν:
<milestone n="15" unit="section" />
οὐ γὰρ
ἦν οὔτε πόλις οὔτε δυνάστης οὔτε βασιλεὺς ὃς
οὐκ ἀπεστάλκει πρεσβείαν κατ᾽ ἐκεῖνον τὸν καιρὸν τὴν
συγχαρησομένην ἐπὶ τοῖς γεγονόσιν:
<milestone n="16" unit="section" />
οἷς ἅπασιν οἰκείως
ἀπήντησε καὶ φιλανθρώπως πλὴν τῶν Ῥοδίων.
<milestone n="17" unit="section" />
τούτους
δὲ παρέπεμπε ποικίλας ἐμφάσεις ποιοῦσα περὶ τοῦ μέλλοντος. ἐπείχετο δὲ καὶ τὰ κατὰ τοὺς Ἀθηναίους.  — </p></div2>
<div2 type="chapter" n="20" org="uniform" sample="complete">
<milestone n="1" unit="section" />
<p>ὅτι οἱ Ἀθηναῖοι παρεγένοντο πρεσβεύοντες
τὸ μὲν πρῶτον ὑπὲρ τῆς Ἁλιαρτίων σωτηρίας,
<milestone n="2" unit="section" />
παρακουόμενοι δὲ περὶ τούτου τοῦ μέρους ἐκ μεταθέσεως διελέγοντο περὶ Δήλου καὶ Λήμνου καὶ
τῆς τῶν Ἁλιαρτίων χώρας, εἰς ἑαυτοὺς ἐξαιτούμενοι
τὴν κτῆσιν: εἶχον γὰρ διττὰς ἐντολάς.
<milestone n="3" unit="section" />
οἷς περὶ μὲν
τῶν κατὰ Δῆλον καὶ Λῆμνον οὐκ ἄν τις ἐπιτιμήσειε
διὰ τὸ καὶ πρότερον ἀντιπεποιῆσθαι τῶν νήσων τούτων, περὶ δὲ τῆς τῶν Ἁλιαρτίων χώρας εἰκότως ἄν τις
καταμέμψαιτο.
<milestone n="4" unit="section" />
τὸ γὰρ πόλιν σχεδὸν ἀρχαιοτάτην τῶν
κατὰ τὴν Βοιωτίαν ἐπταικυῖαν μὴ συνεπανορθοῦν
κατὰ πάντα τρόπον, τὸ δ᾽ ἐναντίον ἐξαλείφειν, ἀφαιρουμένους καὶ τὰς εἰς τὸ μέλλον ἐλπίδας τῶν ἠκληρηκότων,
<milestone n="5" unit="section" />
δῆλον ὡς οὐδενὶ μὲν ἂν δόξαι τῶν Ἑλλήνων
καθήκειν, ἥκιστα δὲ τῶν ἄλλων Ἀθηναίοις.
<milestone n="6" unit="section" />
τὸ γὰρ
τὴν μὲν ἰδίαν πατρίδα κοινὴν ποιεῖν ἅπασιν, τὰς δὲ
τῶν ἄλλων ἀναιρεῖν, οὐδαμῶς οἰκεῖον ἂν φανείη τοῦ
τῆς πόλεως ἤθους.
<milestone n="7" unit="section" />
πλὴν ἥ γε σύγκλητος καὶ τὴν
Δῆλον αὐτοῖς ἔδωκε καὶ τὴν Λῆμνον καὶ τὴν τῶν
Ἁλιαρτίων χώραν. καὶ τὰ μὲν κατὰ τοὺς Ἀθηναίους
τοιαύτην ἔσχε διάθεσιν.  — 
<milestone n="8" unit="section" /></p>
<p>καὶ τὴν μὲν Λῆμνον καὶ τὴν Δῆλον κατὰ τὴν
παροιμίαν τὸν λύκον τῶν ὤτων ἔλαβον:
<milestone n="9" unit="section" />
πολλὰ γὰρ
ὑπέμειναν δυσκληρήματα συμπλεκόμενοι τοῖς Δηλίοις:
ἐκ δὲ τῆς τῶν Ἁλιαρτίων χώρας ὄνειδος αὐτοῖς μᾶλλον
ἢ καρπός τις συνεξηκολούθησεν.  — </p></div2>
<div2 type="chapter" n="21" org="uniform" sample="complete">
<milestone n="1" unit="section" />
<p>ὅτι κατὰ τὸν καιρὸν τοῦτον Θεαίδητος
εἰσελθὼν εἰς τὴν σύγκλητον λόγους μὲν ἐποιήσατο περὶ τῆς συμμαχίας:
<milestone n="2" unit="section" />
ὑπερθεμένης δὲ τῆς συγκλήτου τὸ διαβούλιον, οὗτος μὲν μετήλλαξε τὸν βίον
κατὰ φύσιν: ἔτη γὰρ εἶχε πλείω τῶν ὀγδοήκοντα: παρα<milestone n="3" unit="section" />
γενομένων δὲ φυγάδων ἔκ τε Καύνου καὶ Στρατονικείας εἰς τὴν Ῥώμην καὶ παρελθόντων εἰς τὴν σύγκλητον, ἐγένετο δόγμα Ῥοδίους ἐξάγειν τὰς φρουρὰς
ἔκ τε Καύνου καὶ Στρατονικείας.
<milestone n="4" unit="section" />
οἱ δὲ περὶ τὸν
Φιλόφρονα καὶ Ἀστυμήδην λαβόντες ταύτην τὴν ἀπόκρισιν ἀπέπλευσαν κατὰ σπουδὴν εἰς τὴν οἰκείαν,
<milestone n="5" unit="section" />
δεδιότες μὴ παρακούσαντες οἱ Ῥόδιοι περὶ τοῦ τὰς
φρουρὰς ἐξαγαγεῖν αὖθις ἄλλην ἀρχὴν ἐγκλημάτων
ποιήσωσιν.  — </p></div2>
<div2 type="chapter" n="22" org="uniform" sample="complete">
<milestone n="1" unit="section" />
<p>Λεύκιος δὲ Ἀνίκιος, καὶ αὐτὸς
Ῥωμαίων στρατηγήσας, Ἰλλυριοὺς καταπολεμήσας καὶ αἰχμάλωτον ἀγαγὼν Γένθιον τὸν τῶν
Ἰλλυριῶν βασιλέα σὺν τοῖς τέκνοις, ἀγῶνας ἐπιτελῶν
τοὺς ἐπινικίους ἐν τῇ Ῥώμῃ παντὸς γέλωτος ἄξια
πράγματα ἐποίησεν, ὡς Πολύβιος ἱστορεῖ ἐν τῇ τριακοστῇ.
<milestone n="2" unit="section" />
μεταπεμψάμενος γὰρ τοὺς ἐκ τῆς Ἑλλάδος
ἐπιφανεστάτους τεχνίτας καὶ σκηνὴν κατασκευάσας
μεγίστην ἐν τῷ κίρκῳ πρώτους εἰσῆγεν αὐλητὰς ἅμα
πάντας.
<milestone n="3" unit="section" />
οὗτοι δ᾽ ἦσαν Θεόδωρος ὁ Βοιώτιος, Θεόπομπος, Ἕρμιππος, [ὁ] Λυσίμαχος, οἵτινες ἐπιφανέστατοι
ἦσαν.
<milestone n="4" unit="section" />
τούτους οὖν στήσας ἐπὶ τὸ προσκήνιον μετὰ
τοῦ χοροῦ αὐλεῖν ἐκέλευσεν ἅμα πάντας.
<milestone n="5" unit="section" />
τῶν δὲ διαπορευομένων τὰς κρούσεις μετὰ τῆς ἁρμοζούσης κινήσεως προσπέμψας οὐκ ἔφη καλῶς αὐτοὺς αὐλεῖν, ἀλλ᾽
ἀγωνίζεσθαι μᾶλλον ἐκέλευσεν.
<milestone n="6" unit="section" />
τῶν δὲ διαπορούντων
ὑπέδειξέν τις τῶν ῥαβδούχων ἐπιστρέψαντας ἐπαγαγεῖν
ἐφ᾽ αὑτοὺς καὶ ποιεῖν ὡσανεὶ μάχην.
<milestone n="7" unit="section" />
ταχὺ δὲ
συννοήσαντες οἱ αὐληταὶ καὶ λαβόντες *** οἰκείαν
ταῖς ἑαυτῶν ἀσελγείαις μεγάλην ἐποίησαν σύγχυσιν.
<milestone n="8" unit="section" />
συνεπιστρέψαντες δὲ τοὺς μέσους χοροὺς πρὸς τοὺς
ἄκρους οἱ μὲν αὐληταὶ φυσῶντες ἀδιανόητα καὶ διαφέροντες τοὺς αὐλοὺς ἐπῆγον ἀνὰ μέρος ἐπ᾽ ἀλλήλους.
<milestone n="9" unit="section" />
ἅμα δὲ τούτοις ἐπικτυποῦντες οἱ χοροὶ καὶ συνεπεισιόντες τὴν σκηνὴν ἐπεφέροντο τοῖς ἐναντίοις καὶ πάλιν
ἀνεχώρουν ἐκ μεταβολῆς.
<milestone n="10" unit="section" />
ὡς δὲ καὶ περιζωσάμενός
τις τῶν χορευτῶν ἐκ τοῦ καιροῦ στραφεὶς ἦρε τὰς
χεῖρας ἀπὸ πυγμῆς πρὸς τὸν ἐπιφερόμενον αὐλητήν,
τότ᾽ ἤδη κρότος ἐξαίσιος ἐγένετο καὶ κραυγὴ τῶν
θεωμένων.
<milestone n="11" unit="section" />
ἔτι δὲ τούτων ἐκ παρατάξεως ἀγωνιζομένων
ὀρχησταὶ δύο εἰσήγοντο μετὰ συμφωνίας εἰς τὴν ὀρχήστραν, καὶ πύκται τέτταρες ἀνέβησαν ἐπὶ τὴν σκηνὴν
μετὰ σαλπιγκτῶν καὶ βυκανιστῶν.
<milestone n="12" unit="section" />
ὁμοῦ δὲ τούτων
πάντων ἀγωνιζομένων ἄλεκτον ἦν τὸ συμβαῖνον. περὶ
δὲ τῶν τραγῳδῶν, φησὶν ὁ Πολύβιος, ὅ,τι ἂν ἐπιβάλωμαι λέγειν, δόξω τισὶ διαχλευάζειν.</p></div2>
<div2 type="chapter" n="23" org="uniform" sample="complete">
<head lang="la">II. Res Graeciae</head>
<milestone n="1" unit="section" />
<p>ὅτι ἐξεπολέμησαν κατὰ τὸν καιρὸν τοῦτον Κνώσιοι μετὰ Γορτυνίων πρὸς τοὺς Ῥαυκίους καὶ συνθήκας ἐποιήσαντο πρὸς ἀλλήλους ἐνόρκους μὴ πρότερον λύσειν τὸν πόλεμον πρὶν ἢ κατὰ
κράτος ἑλεῖν τὴν Ῥαῦκον.
<milestone n="2" unit="section" />
οἱ δὲ Ῥόδιοι κομισάμενοι
τὰ περὶ τῶν Καυνίων καὶ θεωροῦντες οὐ καταλήγουσαν
τὴν ὀργὴν τῶν Ῥωμαίων, ἐπειδὴ περὶ πάντων ἀκολούθως ταῖς ἀποκρίσεσιν ἐπειθάρχησαν, εὐθέως τοὺς περὶ
Ἀριστοτέλην πρεσβευτὰς καταστήσαντες ἐξέπεμπον εἰς
τὴν Ῥώμην, δόντες ἐντολὰς πειράζειν πάλιν περὶ τῆς
συμμαχίας.
<milestone n="3" unit="section" />
οἳ καὶ παραγενηθέντες εἰς τὴν Ῥώμην
θερείας ἀκμαζούσης εἰσῆλθον εἰς τὴν σύγκλητον καὶ
παραυτίκα περὶ τοῦ πεπειθαρχηκέναι τὸν δῆμον τοῖς
ἐπιταττομένοις διεσάφουν καὶ παρεκάλουν ὑπὲρ τῆς
συμμαχίας, πολλοὺς καὶ ποικίλους διατιθέμενοι λόγους.
ἡ δὲ σύγκλητος ἔδωκεν ἀπόκρισιν,
<milestone n="4" unit="section" />
ἐν ᾗ τὴν μὲν
φιλίαν παρεσιώπησε, περὶ δὲ τῆς συμμαχίας οὐκ ἔφη
καθήκειν αὑτῇ τοῦτο συγχωρεῖν Ῥοδίοις κατὰ τὸ
παρόν.  — </p></div2>
<div2 type="chapter" n="24" org="uniform" sample="complete">
<milestone n="1" unit="section" />
<p>ὅμοιοι γὰρ ἦσαν οἱ τὴν Περαίαν
κατοικοῦντες τοῖς οἰκέταις τοῖς ἐκ τῶν δεσμῶν
ἀνελπίστως λελυμένοις,
<milestone n="2" unit="section" />
οἵτινες ἀπιστοῦντες τοῖς παροῦσι
μείζω μὲν διαβαίνουσι τῆς κατὰ φύσιν κινήσεως, οὐ
δοκοῦσι δὲ γινώσκεσθαι παρὰ τοῖς ἀπαντῶσιν οὐδὲ
συνορᾶσθαι διότι λέλυνται σαφῶς, ἐὰν μή τι παράλογον ποιῶσι καὶ τῶν ἄλλων ἐξηλλαγμένον.</p></div2>
<div2 type="chapter" n="25" org="uniform" sample="complete">
<head lang="la">III. Res Asiae</head>
<milestone n="1" unit="section" />
<p>ὁ δ᾽ αὐτὸς οὗτος βασιλεὺς ἀκούσας τοὺς ἐν τῇ Μακεδονίᾳ συντετελεσμένους ἀγῶνας
ὑπὸ Αἰμιλίου Παύλου τοῦ Ῥωμαίων στρατηγοῦ, βουλόμενος τῇ μεγαλοδωρίᾳ ὑπερᾶραι τὸν Παῦλον ἐξέπεμψε πρέσβεις καὶ θεωροὺς εἰς τὰς πόλεις καταγγελοῦντας τοὺς ἐσομένους ἀγῶνας ὑπ᾽ αὐτοῦ ἐπὶ Δάφνης,
ὡς πολλὴν γενέσθαι τῶν Ἑλλήνων σπουδὴν εἰς τὴν
ὡς αὐτὸν ἄφιξιν.
<milestone n="2" unit="section" />
ἀρχὴν δ᾽ ἐποιήσατο τῆς πανηγύρεως
τὴν πομπείαν οὕτως ἐπιτελεσθεῖσαν.
<milestone n="3" unit="section" />
καθηγοῦντό
τινες Ῥωμαϊκὸν ἔχοντες καθοπλισμὸν ἐν θώραξιν
ἁλυσιδωτοῖς, ἄνδρες ἀκμάζοντες ταῖς ἡλικίαις πεντακισχίλιοι: μεθ᾽ οὓς Μυσοὶ πεντακισχίλιοι.
<milestone n="4" unit="section" />
συνεχεῖς δ᾽
ἦσαν Κίλικες εἰς τὸν τῶν εὐζώνων τρόπον καθωπλισμένοι τρισχίλιοι, χρυσοῦς ἔχοντες στεφάνους.
<milestone n="5" unit="section" />
ἐπὶ
δὲ τούτοις Θρᾷκες τρισχίλιοι καὶ Γαλάται πεντακισχίλιοι. τούτοις ἐπέβαλλον Μακεδόνες δισμύριοι καὶ χαλκάσπιδες πεντακισχίλιοι, ἄλλοι δὲ ἀργυράσπιδες, οἷς
ἐπηκολούθει μονομάχων ζεύγη διακόσια τετταράκοντα.
<milestone n="6" unit="section" />
τούτων κατόπιν ἦσαν ἱππεῖς Νισαῖοι μὲν χίλιοι πολιτικοὶ δὲ τρισχίλιοι, ὧν οἱ μὲν πλείους ἦσαν χρυσοφάλαροι καὶ χρυσοστέφανοι, οἱ δ᾽ ἄλλοι ἀργυροφάλαροι.
<milestone n="7" unit="section" />

μετὰ δὲ τούτους ἦσαν οἱ λεγόμενοι Ἑταῖροι ἱππεῖς:
οὗτοι δὲ ἦσαν εἰς χιλίους, πάντες χρυσοφάλαροι. τούτοις συνεχὲς ἦν τὸ τῶν φίλων σύνταγμα,
<milestone n="8" unit="section" />
ἴσον καὶ
κατὰ τὸ πλῆθος καὶ κατὰ τὸν κόσμον. ἐπὶ δὲ τούτοις
ἐπίλεκτοι χίλιοι, οἷς ἐπηκολούθει τὸ καλούμενον ἄγημα,
κράτιστον εἶναι δοκοῦν σύστημα τῶν ἱππέων,
<milestone n="9" unit="section" />
περὶ
χιλίους. τελευταία δ᾽ ἦν ἡ κατάφρακτος ἵππος, οἰκείως
τῇ προσηγορίᾳ τῶν ἵππων καὶ τῶν ἀνδρῶν ἐσκεπασμένων τοῖς ὅπλοις: ἦσαν δὲ καὶ αὐτοὶ χίλιοι καὶ
πεντακόσιοι.
<milestone n="10" unit="section" />
πάντες δ᾽ οἱ προειρημένοι εἶχον πορφυρᾶς
ἐφαπτίδας, πολλοὶ δὲ καὶ διαχρύσους καὶ ζῳωτάς.
<milestone n="11" unit="section" />
ἐπὶ
δὲ τούτοις ἕξιππα μὲν ἦν ἑκατόν, τέθριππα δὲ τετταράκοντα, ἔπειτα ἐλεφάντων ἅρμα καὶ συνωρίς. καθ᾽ ἕνα
δὲ εἵποντο ἐλέφαντες διεσκευασμένοι τριάκοντα καὶ ἕξ.</p>
<p>τὴν δ᾽ ἄλλην πομπὴν λέγειν ἐστὶ δυσέφικτον,
<milestone n="12" unit="section" />
ὡς
ἐν κεφαλαίῳ δὲ λεκτέον. ἔφηβοι μὲν γὰρ ἐπόμπευσαν
εἰς ὀκτακοσίους, χρυσοῦς ἔχοντες στεφάνους, βόες δ᾽
εὐτραφεῖς περὶ χιλίους, θεωρίδες δὲ βραχὺ λείπουσαι
τριακοσίων, ἐλεφάντων δὲ ὀδόντες ὀκτακόσιοι.
<milestone n="13" unit="section" />
τὸ δὲ
τῶν ἀγαλμάτων πλῆθος οὐ δυνατὸν ἐξηγήσασθαι: πάντων γὰρ τῶν παρ᾽ ἀνθρώποις λεγομένων ἢ νομιζομένων
θεῶν ἢ δαιμόνων, προσέτι δὲ ἡρώων εἴδωλα διήγετο,
τὰ μὲν κεχρυσωμένα, τὰ δ᾽ ἠμφιεσμένα στολαῖς διαχρύσοις.
<milestone n="14" unit="section" />
καὶ πᾶσι τούτοις οἱ προσήκοντες μῦθοι κατὰ
τὰς παραδεδομένας ἱστορίας ἐν διασκευαῖς πολυτελέσι
παρέκειντο.
<milestone n="15" unit="section" />
εἵπετο δ᾽ αὐτοῖς καὶ Νυκτὸς εἴδωλον καὶ
Ἡμέρας, Γῆς τε καὶ Οὐρανοῦ, καὶ Ἠοῦς καὶ Μεσημβρίας.
<milestone n="16" unit="section" />
τὸ δὲ τῶν χρυσωμάτων καὶ ἀργυρωμάτων
πλῆθος οὕτως ἄν τις ὑπονοήσειεν ὅσον ἦν: ἑνὸς γὰρ
τῶν φίλων, Διονυσίου τοῦ ἐπιστολιαγράφου, χίλιοι
παῖδες ἐπόμπευσαν ἀργυρώματα ἔχοντες, ὧν οὐδὲν
ἐλάττον᾽ ὁλκὴν εἶχεν δραχμῶν χιλίων.
<milestone n="17" unit="section" />
βασιλικοὶ δὲ
παῖδες παρῆλθον ἑξακόσιοι χρυσώματα ἔχοντες. ἔπειτα
γυναῖκες ἐκ χρυσῶν καλπίδων μύροις ἔρραινον, εἰς
διακοσίας.
<milestone n="18" unit="section" />
ταύταις δ᾽ ἑξῆς ἐπόμπευον ἐν χρυσόποσι
μὲν φορείοις ὀγδοήκοντα γυναῖκες, ἐν ἀργυρόποσι δὲ
πεντακόσιαι καθήμεναι, πολυτελῶς διεσκευασμέναι.
καὶ τῆς μὲν πομπῆς τὰ ἐπιφανέστατα ταῦτα ἦν.
<milestone n="19" unit="section" />
</p></div2>
<div2 type="chapter" n="26" org="uniform" sample="complete">
<milestone n="1" unit="section" />
<p>ἐπιτελεσθέντων δὲ τῶν ἀγώνων καὶ μονομαχιῶν καὶ κυνηγεσίων κατὰ τριάκονθ᾽ ἡμέρας, ἐν αἷς
τὰς θέας συνετέλει, πέντε μὲν τὰς πρώτας ἐν τῷ γυμνασίῳ πάντες ἐκ χρυσῶν ὁλκείων ἠλείφοντο κροκίνῳ
μύρῳ.
<milestone n="2" unit="section" />
ἦν δὲ ταῦτα πεντεκαίδεκα, καὶ κινναμωμίνου
τὰ ἴσα καὶ ναρδίνου. παραπλησίως δὲ καὶ ταῖς ἑξῆς
εἰσεφέρετο τήλινον, ἀμαράκινον, ἴρινον, πάντα διαφέροντα ταῖς εὐωδίαις.
<milestone n="3" unit="section" />
ἔστρωτο δὲ εἰς εὐωχίαν ποτὲ
μὲν χίλια τρίκλινα, ποτὲ δὲ χίλια πεντακόσια μετὰ τῆς
πολυτελεστάτης διασκευῆς.</p></div2>
<div2 type="chapter" n="27" org="uniform" sample="complete">
<milestone n="1" unit="section" />
<p>ὅτι μετὰ τὴν συντέλειαν τῶν ἀγώνων,
ἄρτι τούτων γεγονότων, ἧκον οἱ περὶ τὸν Τεβέριον
πρεσβευταί, κατασκόπων ἔχοντες τάξιν.
<milestone n="2" unit="section" />
οἷς οὕτως
ἐπιδεξίως ἀπήντησεν Ἀντίοχος καὶ φιλοφρόνως ὥστε
μὴ οἷον τοὺς περὶ τὸν Τεβέριον ὑποπτεῦσαί τι περὶ
αὐτοῦ πραγματικὸν ἢ παρατριβῆς ἔμφασιν ἔχον ἐκ
τῶν κατὰ τὴν Ἀλεξάνδρειαν, ἀλλὰ καὶ τῶν λεγόντων
τι τοιοῦτον καταγινώσκειν διὰ τὴν ὑπερβολὴν τῆς
κατὰ τὴν ἀπάντησιν φιλανθρωπίας:
<milestone n="3" unit="section" />
ὅς γε πρὸς τοῖς
ἄλλοις καὶ τῆς αὐλῆς παρεχώρησε τοῖς πρεσβευταῖς,
μικροῦ δὲ καὶ τοῦ διαδήματος κατὰ τὴν ἐπίφασιν,
καίπερ οὐκ ὢν τῇ προαιρέσει τοιοῦτος,
<milestone n="4" unit="section" />
ἀλλὰ τοὐναντίον ἀλλοτριώτατα διακείμενος πρὸς Ῥωμαίους.</p></div2>
<div2 type="chapter" n="28" org="uniform" sample="complete">
<head lang="la">C. Olymp. 153, 3. I. Res Italiae</head>
<milestone n="1" unit="section" />
<p>ὅτι τοῖς παρὰ τῶν ἐκ τῆς Ἀσίας
Γαλατῶν πρεσβευταῖς συνεχώρησαν τὴν αὐτονομίαν
μένουσιν ἐν ταῖς ἰδίαις κατοικίαις καὶ μὴ στρατευομένοις ἐκτὸς τῶν ἰδίων ὅρων.</p></div2>
<div2 type="chapter" n="29" org="uniform" sample="complete">
<head lang="la">II. Res Graeciae</head>
<milestone n="1" unit="section" />
<p>ὅτι κατὰ τὴν Πελοπόννησον, παραγενομένων τῶν πρεσβευτῶν καὶ διασαφούντων τὰ κατὰ τὰς ἀποκρίσεις, οὐκέτι θόρυβος
ἦν, ἀλλ᾽ ὀργὴ καὶ μῖσος ἐκφανὲς πρὸς τοὺς περὶ τὸν
Καλλικράτην.  — 
<milestone n="2" unit="section" /></p>
<p>ὅτι τοῦ περὶ Καλλικράτην μίσους καὶ Ἀνδρωνίδαν
καὶ τοὺς λοιποὺς τοὺς ὁμογνώμονας τούτων οὕτως
ἄν τις τεκμήραιτο.
<milestone n="3" unit="section" />
τῆς γὰρ τῶν Ἀντιγονείων πανηγύρεως ἐν τῷ Σικυῶνι συντελουμένης, καὶ τῶν
βαλανείων ἁπάντων ἐχόντων τάς τε κοινὰς μάκτρας
καὶ πυέλους ταύταις παρακειμένας, εἰς ἃς οἱ κομψότεροι τῶν ἀνθρώπων εἰώθασι κατ᾽ ἰδίαν ἐμβαίνειν,
<milestone n="4" unit="section" />
εἰς ταύτας ὅτε τις καθείη τῶν περὶ τὸν Ἀνδρωνίδαν
καὶ Καλλικράτην, οὐδεὶς ἐτόλμα τῶν ἐφεστώτων ἔτι
καθιέναι, πρὶν ἢ τὸν βαλανείτην τὸ μὲν ὑπάρχον ὕδωρ
ἀφεῖναι πᾶν, ἕτερον δὲ καθαρὸν ἐγχέαι.
<milestone n="5" unit="section" />
τοῦτο δ᾽
ἐποίουν, ὑπολαμβάνοντες ὡσανεὶ μιαίνεσθαι καθιέντες
εἰς ταὐτὸ τοῖς προειρημένοις ὕδωρ.
<milestone n="6" unit="section" />
τοὺς δὲ συριγμοὺς
τοὺς ἐν ταῖς κοιναῖς πανηγύρεσι τῶν Ἑλλήνων καὶ
τοὺς χλευασμούς, ὅτε τις ἐπιβάλοιτο κηρύττειν τινὰ
τῶν προειρημένων, οὐδ᾽ ἂν ἐξηγήσαιτο ῥᾳδίως οὐδείς.
<milestone n="7" unit="section" />
ἐθάρρει δὲ καὶ τὰ παιδάρια κατὰ τὰς ὁδοὺς ἐκ τῶν
διδασκαλείων ἐπανάγοντα κατὰ πρόσωπον αὐτοὺς προδότας ἀποκαλεῖν. τοιαύτη τις ὑπέδραμε προσκοπὴ
καὶ μῖσος κατὰ τῶν προειρημένων.</p></div2>
<div2 type="chapter" n="30" org="uniform" sample="complete">
<head lang="la">D. Olymp. 153, 4. Res Italiae</head>
<milestone n="1" unit="section" />
<p>ὅτι εἰς τὴν Ῥώμην παραγεγονότων πρεσβευτῶν πλειόνων καὶ ἑτέρων, ἐπιφανεστάτων
δὲ παρὰ μὲν Ῥοδίων τῶν περὶ Ἀστυμήδην, παρὰ δὲ
τῶν Ἀχαιῶν τῶν περὶ Εὐρέαν καὶ Ἀναξίδαμον καὶ
Σάτυρον, παρὰ δὲ Προυσίου τῶν περὶ Πύθωνα,
τούτοις ἐχρημάτισεν ἡ σύγκλητος.
<milestone n="2" unit="section" />
οἱ μὲν οὖν παρὰ
τοῦ Προυσίου κατηγορίαν ἐποιοῦντ᾽ Εὐμένους τοῦ
βασιλέως, φάσκοντες αὑτῶν τέ τινα χωρία παραιρεῖσθαι
τὸν Εὐμένη καὶ τῆς Γαλατίας οὐκ ἀφίστασθαι τὸ παράπαν οὐδὲ πειθαρχεῖν τοῖς τῆς συγκλήτου δόγμασιν,
ἀλλὰ τοὺς τὰ σφέτερα μὲν φρονοῦντας σωματοποιεῖν,
<milestone n="3" unit="section" />
τοὺς δὲ τὰ Ῥωμαίων αἱρουμένους καὶ βουλομένους
πολιτεύεσθαι τοῖς τῆς συγκλήτου δόγμασιν ἀκολούθως
κατὰ πάντα τρόπον ἐλαττοῦν.
<milestone n="4" unit="section" />
ἦσαν δέ τινες πρεσβευταὶ καὶ παρὰ τῶν τῆς Ἀσίας πόλεων, οἳ κατηγόρουν
τοῦ βασιλέως, ἔμφασιν ποιοῦντες τῆς πρὸς τὸν
Ἀντίοχον κοινοπραγίας.
<milestone n="5" unit="section" />
ἡ δὲ σύγκλητος διακούσασα
τῶν κατηγορούντων οὔτ᾽ ἀπέρριπτε τὰς διαβολὰς οὔτ᾽
ἐξέφαινε τὴν ἑαυτῆς γνώμην, ἀλλὰ συνετήρει παρ᾽
ἑαυτῇ, διαπιστοῦσα καθόλου τοῖς περὶ τὸν Εὐμένη καὶ
τὸν Ἀντίοχον:
<milestone n="6" unit="section" />
τοῖς γε μὴν Γαλάταις ἀεί τι προσετίθει
καὶ συνεπίσχυε περὶ τῆς ἐλευθερίας.
<milestone n="7" unit="section" />
οἱ δὲ περὶ τὸν
Τεβέριον ἥκοντες ἀπὸ τῆς πρεσβείας οὐδὲν περιττότερον ἠδυνήθησαν οὔτ᾽ αὐτοὶ διαλαβεῖν οὔτε τῇ συγκλήτῳ διασαφῆσαι περὶ τῶν κατὰ τὸν Εὐμένη καὶ
τὸν Ἀντίοχον, ἤπερ ἃ καὶ πρότερον ὄντες ἐν τῇ Ῥώμῃ
διελάμβανον.
<milestone n="8" unit="section" />
οὕτως αὐτοὺς οἱ βασιλεῖς ἐξετέμοντο τῇ
κατὰ τὴν ἀπάντησιν φιλανθρωπίᾳ.</p></div2>
<div2 type="chapter" n="31" org="uniform" sample="complete">
<milestone n="1" unit="section" />
<p>μετὰ δὲ ταῦτα προσκαλεσαμένη τοὺς Ῥοδίους διήκουε τούτων.
<milestone n="2" unit="section" />
ὁ δ᾽ Ἀστυμήδης εἰσελθὼν
μετρίως ἔστη καὶ βέλτιον ἢ κατὰ τὴν πρὸ ταύτης
πρεσβείαν:
<milestone n="3" unit="section" />
ἀφέμενος γὰρ τοῦ κατηγορεῖν τῶν ἄλλων
ὥρμησεν ἐπὶ τὸ παραιτεῖσθαι, καθάπερ οἱ μαστιγούμενοι τὰς πληγάς, φάσκων ἱκανοῖς προστίμοις
περιπεπτωκέναι τὴν πατρίδα καὶ μείζοσι τῆς ἁμαρτίας.
καὶ προσθέμενος ἐξηγεῖτο τὰς ἐλαττώσεις,
<milestone n="4" unit="section" />
κεφαλαιωδῶς
διεξιών, πρῶτον μὲν ὅτι Λυκίαν καὶ Καρίαν ἀπολωλέκασιν, εἰς ἣν ἐξ ἀρχῆς μὲν ἐδαπάνησαν χρημάτων
ἱκανὸν πλῆθος, τριττοὺς πολέμους ἀναγκασθέντες πολεμεῖν αὐτοῖς, νυνὶ δὲ προσόδων ἐστέρηνται πολλῶν ὧν
ἐλάμβανον παρὰ τῶν προειρημένων.
<milestone n="5" unit="section" />
"ἀλλ᾽ ἴσως" ἔφη
"ταῦτα μὲν ἔχει λόγον: καὶ γὰρ ἐδώκαθ᾽ ὑμεῖς αὐτὰ
τῷ δήμῳ, μετὰ χάριτος διὰ τὴν εὔνοιαν, καὶ ἀφανίζοντες
αὐτὰ κατὰ λόγον ἐδοκεῖτε τοῦτο πράττειν, ἐμπεσούσης
τινὸς ὑποψίας καὶ διαφορᾶς ὑμῖν.
<milestone n="6" unit="section" />
ἀλλὰ Καῦνον δήπου
διακοσίων ταλάντων ἐξηγοράσαμεν παρὰ τῶν Πτολεμαίου στρατηγῶν καὶ Στρατονίκειαν ἐλάβομεν ἐν
μεγάλῃ χάριτι παρ᾽ Ἀντιόχου τοῦ Σελεύκου:
<milestone n="7" unit="section" />
καὶ παρὰ
τούτων τῶν πόλεων ἀμφοτέρων ἑκατὸν καὶ εἴκοσι
τάλαντα τῷ δήμῳ πρόσοδος ἔπιπτε καθ᾽ ἕκαστον ἔτος.
τούτων ἁπασῶν ἐστερήμεθα τῶν προσόδων,
<milestone n="8" unit="section" />
θέλοντες πειθαρχεῖν τοῖς ὑμετέροις προστάγμασιν.
<milestone n="9" unit="section" />
ἐξ ὧν
μείζονα φόρον ἐπιτεθείκατε τοῖς Ῥοδίοις τῆς ἀγνοίας
ἢ Μακεδόσι τοῖς διὰ παντὸς πολεμίοις ὑμῖν ὑπάρξασι.
τὸ δὲ μέγιστον σύμπτωμα τῆς πόλεως:
<milestone n="10" unit="section" />
καταλέλυται
γὰρ ἡ τοῦ λιμένος πρόσοδος ὑμῶν, Δῆλον μὲν ἀτελῆ
πεποιηκότων, ἀφῃρημένων δὲ τὴν τοῦ δήμου παρρησίαν,
δι᾽ ἧς καὶ τὰ κατὰ τὸν λιμένα καὶ τἄλλα πάντα τῆς
πόλεως ἐτύγχανε τῆς ἁρμοζούσης προστασίας.
<milestone n="11" unit="section" />
ὅτι δὲ
τοῦτ᾽ ἔστιν ἀληθὲς οὐ δυσχερὲς καταμαθεῖν:
<milestone n="12" unit="section" />
τοῦ γὰρ
ἐλλιμενίου κατὰ τοὺς ἀνώτερον χρόνους εὑρίσκοντος
ἑκατὸν μυριάδας δραχμῶν, νῦν ἀφῃρήκατε πεντεκαίδεκα μυριάδας, ὥστε καὶ λίαν, ὦ ἄνδρες Ῥωμαῖοι, τὴν
ὑμετέραν ὀργὴν ἧφθαι τῶν κυρίων πόρων τῆς πόλεως.
<milestone n="13" unit="section" />
εἰ μὲν οὖν συμβεβήκει πάνδημον γεγονέναι τὴν
ἁμαρτίαν καὶ τὴν ἀλλοτριότητα τοῦ δήμου, τάχ᾽ ἴσως
ἐδοκεῖτε κἂν ὑμεῖς εὐλόγως ἐπίμονον καὶ δυσπαραίτητον ἔχειν τὴν ὀργήν:
<milestone n="14" unit="section" />
εἰ δὲ σαφῶς ἴστε παντάπασιν
ὀλίγους γεγονότας αἰτίους τῆς τοιαύτης ἀλογίας, καὶ
τούτους ἅπαντας ἀπολωλότας ὑπ᾽ αὐτοῦ τοῦ δήμου,
τί πρὸς τοὺς μηδὲν αἰτίους ἀκαταλλάκτως ἔχετε,
<milestone n="15" unit="section" />
καὶ ταῦτα
πρὸς τοὺς ἄλλους ἅπαντας εἶναι δοκοῦντες πρᾳότατοι
καὶ μεγαλοψυχότατοι;
<milestone n="16" unit="section" />
διόπερ, ὦ ἄνδρες, ἀπολωλεκὼς ὁ
δῆμος τὰς προσόδους, τὴν παρρησίαν, τὴν ἰσολογίαν,
ὑπὲρ ὧν τὸν πρὸ τοῦ χρόνον πᾶν ἀναδεχόμενος διατετέλεκεν,
<milestone n="17" unit="section" />
ἀξιοῖ καὶ δεῖται πάντων ὑμῶν, ἱκανὰς ἔχων
πληγάς, λήξαντας τῆς ὀργῆς διαλυθῆναι καὶ συνθέσθαι
τὴν συμμαχίαν, ἵνα γένηται τοῦτο συμφανὲς ἅπασιν
ὅτι τὴν μὲν ὀργὴν ἀποτέθεισθε τὴν πρὸς Ῥοδίους,
ἀνακεχωρήκατε δ᾽ ἐπὶ τὴν ἐξ ἀρχῆς αἵρεσιν καὶ φιλίαν.
τούτου γὰρ χρείαν ἔχει νῦν ὁ δῆμος,
<milestone n="18" unit="section" />
οὐ τῆς διὰ τῶν
ὅπλων καὶ στρατιωτῶν συμμαχίας." ταῦτα μὲν οὖν
καὶ τούτοις παραπλήσια διαλεχθεὶς Ἀστυμήδης ἐδόκει
πρεπόντως τοῖς καιροῖς πεποιῆσθαι τοὺς λόγους:
<milestone n="19" unit="section" />
πλεῖστά γε μὴν συνήργησαν τοῖς Ῥοδίοις πρὸς τὸ τυχεῖν
τῆς συμμαχίας οἱ περὶ τὸν Τεβέριον ἄρτι παραγεγονότες.
<milestone n="20" unit="section" />
οὗτοι γὰρ ἀπομαρτυρήσαντες πρῶτον μὲν
πᾶσιν τοῖς τῆς συγκλήτου δόγμασι πεπειθαρχηκέναι
τοὺς Ῥοδίους, ἔπειτα πάντας τοὺς αἰτίους τῆς ἀλλοτριότητος κατακεκρίσθαι θανάτου παρ᾽ αὐτοῖς, ἥττησαν
τοὺς ἀντιλέγοντας καὶ ἐποιήσαντο τὴν πρὸς Ῥωμαίους
συμμαχίαν.  — </p></div2>
<div2 type="chapter" n="32" org="uniform" sample="complete">
<milestone n="1" unit="section" />
<p>ὅτι μετά τινα χρόνον εἰσῆλθον οἱ παρὰ
τῶν Ἀχαιῶν πρέσβεις, ἔχοντες ἐντολὰς ἀκολούθως
ταῖς ἀποκρίσεσιν, αἷς πρότερον ἔλαβον:
<milestone n="2" unit="section" />
αὗται δ᾽ ἦσαν
διότι θαυμάζουσιν πῶς, ὑπὲρ ὧν αὐτοὶ κεκρίκασι,
περὶ τούτων αὐτοὺς παρακαλοῦσιν κρίνειν.
<milestone n="3" unit="section" />
διὸ τότε
παρῆσαν οἱ περὶ τὸν Εὐρέαν, πάλιν ἐξ ἀρχῆς ἐμφανίζοντες διότι τὸ μὲν ἔθνος οὔτε δικαιολογουμένων
ἀκήκοε τῶν κατῃτιαμένων οὔτε κρίσιν οὐδεμίαν πεποίηται περὶ αὐτῶν,
<milestone n="4" unit="section" />
τὴν δὲ σύγκλητον ἀξιοῖ πρόνοιαν
ποιήσασθαι τῶν ἀνθρώπων, ἵνα κρίσεως τύχωσι καὶ
μὴ καταφθαρῶσιν ἄκριτοι,
<milestone n="5" unit="section" />
καὶ μάλιστα μὲν αὐτὴν
ἐξετάσασαν διασαφῆσαι τοὺς ἐνόχους ὄντας τοῖς ἐγκλήμασιν: εἰ δὲ διὰ τοὺς περισπασμοὺς αὐτὴ μὴ δύναται
τοῦτο ποιῆσαι, τοῖς Ἀχαιοῖς ἐπιτρέψαι περὶ τοῦ πράγματος. οἳ πειράσονται μισοπονήρως χρήσασθαι τοῖς
αἰτίοις.
<milestone n="6" unit="section" />
ἡ δὲ σύγκλητος διακούσασα τῶν πρεσβευτῶν,
ἀκολούθως ταῖς ἐντολαῖς διαλεγομένων, καὶ δυσχρηστοῦσα διὰ τὸ πανταχόθεν ἐξελέγχεσθαι:
<milestone n="7" unit="section" />
τό τε γὰρ
κρίνειν οὐκ ἐνόμιζεν αὑτῇ καθήκειν, τό τε χωρὶς κρίσεως ἀπολύειν τοὺς ἄνδρας πρόδηλον ἔχειν ἐδόκει
τὸν ὄλεθρον τοῖς φίλοις αὐτῶν:
<milestone n="8" unit="section" />
διόπερ ἀναγκαζομένη
καὶ βουλομένη παρελέσθαι καθόλου τὴν ἐλπίδα τῶν
πολλῶν ὑπὲρ τῆς τῶν κατεχομένων σωτηρίας, ἵνα
συμμύσαντες πειθαρχῶσιν ἐν μὲν Ἀχαΐᾳ τοῖς περὶ
τὸν Καλλικράτην, ἐν δὲ τοῖς ἄλλοις πολιτεύμασι τοῖς
δοκοῦσιν εἶναι Ῥωμαίων, ἔγραψαν ἀπόκρισιν τοιαύτην,
<milestone n="9" unit="section" />
ὅτι ἡμεῖς οὐχ ὑπολαμβάνομεν συμφέρειν οὔτε τοῖς
Ῥωμαίοις οὔτε τοῖς ὑμετέροις δήμοις τούτους τοὺς
ἄνδρας ἐπανελθεῖν εἰς οἶκον.
<milestone n="10" unit="section" />
ταύτης δὲ τῆς ἀποκρίσεως ἐκπεσούσης, οὐ μόνον περὶ τοὺς ἀνακεκλημένους ἐγένετό τις ὁλοσχερὴς ἀθυμία καὶ παράλυσις
τῆς ψυχῆς, ἀλλὰ καὶ περὶ τοὺς Ἕλληνας ὡσανεὶ κοινόν τι πένθος, ἅτε δοκούσης τῆς ἀποκρίσεως ὁλοσχερῶς
ἀφαιρεῖσθαι τὴν ἐλπίδα τῆς σωτηρίας τῶν ἀκληρούντων.
<milestone n="11" unit="section" />
κατὰ δὲ τὴν Ἑλλάδα διαγγελθείσης τῆς
ἀποκρίσεως τῆς τοῖς Ἀχαιοῖς δεδομένης ὑπὲρ
τῶν καταιτιαθέντων, τὰ μὲν πλήθη συνετρίβη ταῖς
διανοίαις, καί τις οἷον ἀπελπισμὸς ὑπέδραμεν τοὺς
ἀνθρώπους,
<milestone n="12" unit="section" />
οἱ δὲ περὶ τὸν Χάροπα καὶ Καλλικράτην
καὶ πάντες οἱ τῆς αὐτῆς ὑποθέσεως προεστῶτες
μετέωροι πάλιν ἐγενήθησαν.</p></div2></div1></body></text></TEI.2>