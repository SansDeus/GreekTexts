<?xml version="1.0" encoding="utf-8"?>
<TEI.2><text lang="greek"><body><div1 type="book" n="4" org="uniform" sample="complete">
<div2 type="chapter" n="1" org="uniform" sample="complete">
<milestone n="1" unit="section" />
<p>ἐν μὲν τῇ πρὸ ταύτης βύβλῳ τὰς αἰτίας ἐδηλώσαμεν τοῦ δευτέρου συστάντος Ῥωμαίοις καὶ Καρχηδονίοις πολέμου καὶ τὰ περὶ τῆς εἰσβολῆς τῆς εἰς
Ἰταλίαν Ἀννίβου διήλθομεν,
<milestone n="2" unit="section" />
πρὸς δὲ τούτοις ἐξηγησάμεθα τοὺς γενομένους αὐτοῖς ἀγῶνας πρὸς
ἀλλήλους μέχρι τῆς μάχης τῆς περὶ τὸν Αὔφιδον
ποταμὸν καὶ πόλιν Κάνναν γενομένης.
<milestone n="3" unit="section" />
νῦν δὲ τὰς
Ἑλληνικὰς διέξιμεν πράξεις τὰς κατὰ τοὺς αὐτοὺς καιροὺς ἐπιτελεσθείσας τοῖς προειρημένοις καὶ ἀπὸ τῆς
ἑκατοστῆς καὶ τετταρακοστῆς ὀλυμπιάδος,
<milestone n="4" unit="section" />
πρότερον
ἀναμνήσαντες διὰ βραχέων τοὺς ἐντυγχάνοντας τῇ
πραγματείᾳ τῆς κατασκευῆς, ἣν ἐν τῇ δευτέρᾳ βύβλῳ περὶ τῶν Ἑλληνικῶν ἐποιησάμεθα, καὶ μάλιστα
περὶ τοῦ τῶν Ἀχαιῶν ἔθνους, διὰ τὸ καὶ τοῦτο τὸ
πολίτευμα παράδοξον ἐπίδοσιν λαβεῖν εἴς τε τοὺς
πρὸ ἡμῶν καὶ καθ᾽ ἡμᾶς καιρούς.
<milestone n="5" unit="section" />
ἀρξάμενοι γὰρ
ἀπὸ Τισαμενοῦ τῶν Ὀρέστου παίδων ἑνός, καὶ φήσαντες αὐτοὺς ἀπὸ μὲν τούτου βασιλευθῆναι κατὰ
γένος ἕως εἰς Ὤγυγον, μετὰ δὲ ταῦτα καλλίστῃ προαιρέσει χρησαμένους δημοκρατικῆς πολιτείας τὸ μὲν
πρῶτον ὑπὸ τῶν ἐκ Μακεδονίας βασιλέων διασπασθῆναι κατὰ πόλεις καὶ κώμας,
<milestone n="6" unit="section" />
ἑξῆς δὲ τούτοις
ἐπεβαλόμεθα λέγειν πῶς αὖθις ἤρξαντο συμφρονεῖν
καὶ πότε καὶ τίνες αὐτοῖς πρῶτοι συνέστησαν.
<milestone n="7" unit="section" />
τούτοις δ᾽ ἑπομένως ἐδηλώσαμεν τίνι τρόπῳ καὶ ποίᾳ
προαιρέσει προσαγόμενοι τὰς πόλεις ἐπεβάλοντο Πελοποννησίους πάντας ὑπὸ τὴν αὐτὴν ἄγειν ὀνομασίαν καὶ πολιτείαν.
<milestone n="8" unit="section" />
καθολικῶς δὲ περὶ τῆς προειρημένης ἐπιβολῆς ἀποφηνάμενοι, μετὰ ταῦτα τῶν
κατὰ μέρος ἔργων κατὰ τὸ συνεχὲς ἐπιψαύοντες εἰς
τὴν Κλεομένους τοῦ Λακεδαιμονίων βασιλέως ἔκπτωσιν κατηντήσαμεν.
<milestone n="9" unit="section" />
συγκεφαλαιωσάμενοι δὲ τὰς
ἐκ τῆς προκατασκευῆς πράξεις ἕως τῆς Ἀντιγόνου
καὶ Σελεύκου καὶ Πτολεμαίου τελευτῆς, ἐπειδὴ περὶ
τοὺς αὐτοὺς καιροὺς πάντες οὗτοι μετήλλαξαν, λοιπὸν ἐπηγγειλάμεθα τῆς αὑτῶν πραγματείας ἀρχὴν
ποιήσασθαι τὰς ἑξῆς τοῖς προειρημένοις πράξεις,</p></div2>
<div2 type="chapter" n="2" org="uniform" sample="complete">
<milestone n="1" unit="section" />
<p>καλλίστην ὑπόστασιν ὑπολαμβάνοντες εἶναι ταύτην
διὰ τὸ πρῶτον μὲν τὴν Ἀράτου σύνταξιν ἐπὶ τούτους καταστρέφειν τοὺς καιρούς, οἷς συνάπτοντες
τὴν διήγησιν τὸν ἀκόλουθον ὑπὲρ τῶν Ἑλλήνων
ἀποδιδόναι προῃρήμεθα λόγον,
<milestone n="2" unit="section" />
δεύτερον δὲ διὰ τὸ
καὶ τοὺς χρόνους οὕτως συντρέχειν τοὺς ἑξῆς καὶ
τοὺς πίπτοντας ὑπὸ τὴν ἡμετέραν ἱστορίαν ὥστε
τοὺς μὲν καθ᾽ ἡμᾶς εἶναι, τοὺς δὲ κατὰ τοὺς πατέρας
ἡμῶν: ἐξ οὗ συμβαίνει τοῖς μὲν αὐτοὺς ἡμᾶς παραγεγονέναι, τὰ δὲ παρὰ τῶν ἑωρακότων ἀκηκοέναι.
<milestone n="3" unit="section" />
τὸ γὰρ ἀνωτέρω προσλαμβάνειν τοῖς χρόνοις,
ὡς ἀκοὴν ἐξ ἀκοῆς γράφειν, οὐκ ἐφαίνεθ᾽ ἡμῖν
ἀσφαλεῖς ἔχειν οὔτε τὰς διαλήψεις οὔτε τὰς ἀποφάσεις.
<milestone n="4" unit="section" />
μάλιστα δ᾽ ἀπὸ τούτων ἠρξάμεθα τῶν καιρῶν διὰ τὸ καὶ τὴν τύχην ὡς ἂν εἰ κεκαινοποιηκέναι πάντα τὰ κατὰ τὴν οἰκουμένην ἐν τοῖς προειρημένοις καιροῖς.
<milestone n="5" unit="section" />
Φίλιππος μὲν γὰρ ὁ Δημητρίου
κατὰ φύσιν υἱὸς ἔτι παῖς ὢν ἄρτι παρελάμβανε τὴν
Μακεδόνων ἀρχήν:
<milestone n="6" unit="section" />
Ἀχαιὸς δὲ τῆς ἐπὶ τάδε τοῦ
Ταύρου δυναστεύων οὐ μόνον προστασίαν εἶχε
βασιλικήν, ἀλλὰ καὶ δύναμιν:
<milestone n="7" unit="section" />
ὁ δὲ Μέγας ἐπικληθεὶς Ἀντίοχος μικροῖς ἀνώτερον χρόνοις, τἀδελφοῦ
Σελεύκου μετηλλαχότος, ἔτι κομιδῇ νέος ὢν τὴν
ἐν Συρίᾳ διεδέδεκτο βασιλείαν.
<milestone n="8" unit="section" />
ἅμα δὲ τούτοις
Ἀριαράθης παρέλαβε τὴν Καππαδοκῶν ἀρχήν. ὁ
δὲ Φιλοπάτωρ Πτολεμαῖος ἐν τοῖς αὐτοῖς καιροῖς
τῶν κατ᾽ Αἴγυπτον ἐγεγόνει κύριος.
<milestone n="9" unit="section" />
Λυκοῦργος δὲ
Λακεδαιμονίων μετ᾽ οὐ πολὺ κατεστάθη βασιλεύς.
ᾕρηντο δὲ Καρχηδόνιοι προσφάτως ἐπὶ τὰς προειρημένας πράξεις στρατηγὸν αὑτῶν Ἀννίβαν.
<milestone n="10" unit="section" />
οὕτως
δὲ τοιαύτης περὶ πάσας τὰς δυναστείας καινοποιίας
οὔσης, ἔμελλε πραγμάτων ἔσεσθαι καινῶν ἀρχή.
τοῦτο γὰρ δὴ πέφυκε καὶ φιλεῖ συμβαίνειν κατὰ
φύσιν: ὃ καὶ τότε συνέβη γενέσθαι.
<milestone n="11" unit="section" />
Ῥωμαῖοι μὲν
γὰρ καὶ Καρχηδόνιοι τὸν προειρημένον ἐνεστήσαντο
πόλεμον, Ἀντίοχος δὲ καὶ Πτολεμαῖος ἅμα τούτοις
τὸν ὑπὲρ τῆς Κοίλης Συρίας, Ἀχαιοὶ δὲ καὶ Φίλιππος τὸν πρὸς Αἰτωλοὺς καὶ Λακεδαιμονίους: οὗ
τὰς αἰτίας συνέβη γενέσθαι τοιαύτας.</p></div2>
<div2 type="chapter" n="3" org="uniform" sample="complete">
<milestone n="1" unit="section" />
<p>Αἰτωλοὶ πάλαι μὲν δυσχερῶς ἔφερον τὴν εἰρήνην καὶ τὰς ἀπὸ τῶν ἰδίων ὑπαρχόντων δαπάνας,
ὡς ἂν εἰθισμένοι μὲν ζῆν ἀπὸ τῶν πέλας, δεόμενοι
δὲ πολλῆς χορηγίας διὰ τὴν ἔμφυτον ἀλαζονείαν, ᾗ
δουλεύοντες ἀεὶ πλεονεκτικὸν καὶ θηριώδη ζῶσι βίον,
οὐδὲν οἰκεῖον, πάντα δ᾽ ἡγούμενοι πολέμια.
<milestone n="2" unit="section" />
οὐ μὴν
ἀλλὰ τὸν πρὸ τοῦ χρόνον, ἕως Ἀντίγονος ἔζη, δεδιότες Μακεδόνας ἦγον ἡσυχίαν.
<milestone n="3" unit="section" />
ἐπειδὴ δ᾽ ἐκεῖνος
μετήλλαξε τὸν βίον, παῖδα καταλιπὼν Φίλιππον,
καταφρονήσαντες ἐζήτουν ἀφορμὰς καὶ προφάσεις
τῆς εἰς Πελοπόννησον ἐπιπλοκῆς, ἀγόμενοι κατὰ
τὸ παλαιὸν ἔθος ἐπὶ τὰς ἐκ ταύτης ἁρπαγάς, ἅμα
δὲ καὶ νομίζοντες ἀξιόχρεως εἶναι σφᾶς πρὸς τὸ
πολεμεῖν αὐτοῖς Ἀχαιοῖς.
<milestone n="4" unit="section" />
ὄντες δ᾽ ἐπὶ ταύτης τῆς
προθέσεως, βραχέα ταὐτομάτου σφίσι συνεργήσαντος ἔλαβον ἀφορμὰς πρὸς τὴν ἐπιβολὴν τοιαύτας.
<milestone n="5" unit="section" />
Δωρίμαχος ὁ Τριχωνεὺς ἦν μὲν υἱὸς Νικοστράτου
τοῦ παρασπονδήσαντος τὴν τῶν Παμβοιωτίων πανήγυριν, νέος δ᾽ ὢν καὶ πλήρης Αἰτωλικῆς ὁρμῆς
καὶ πλεονεξίας ἐξαπεστάλη κατὰ κοινὸν εἰς τὴν
τῶν Φιγαλέων πόλιν,
<milestone n="6" unit="section" />
ἥτις ἐστὶ μὲν ἐν Πελοποννήσῳ, κεῖται δὲ πρὸς τοῖς τῶν Μεσσηνίων ὅροις,
ἐτύγχανε δὲ τότε συμπολιτευομένη τοῖς Αἰτωλοῖς,
<milestone n="7" unit="section" />
λόγῳ μὲν παραφυλάξων τήν τε χώραν καὶ τὴν πόλιν τῶν Φιγαλέων, ἔργῳ δὲ κατασκόπου τάξιν ἔχων
τῶν ἐν Πελοποννήσῳ πραγμάτων.
<milestone n="8" unit="section" />
συνδραμόντων
δὲ πειρατῶν, καὶ παραγενομένων πρὸς αὐτὸν εἰς
τὴν Φιγάλειαν, οὐκ ἔχων τούτοις ἀπὸ τοῦ δικαίου
συμπαρασκευάζειν ὠφελείας, διὰ τὸ μένειν ἔτι τότε
τὴν κοινὴν εἰρήνην τοῖς Ἕλλησι τὴν ὑπ᾽ Ἀντιγόνου
συντελεσθεῖσαν,
<milestone n="9" unit="section" />
τέλος ἀπορούμενος ἐπέτρεψε τοῖς
πειραταῖς λῄζεσθαι τὰ τῶν Μεσσηνίων θρέμματα,
φίλων ὄντων καὶ συμμάχων.
<milestone n="10" unit="section" />
τὸ μὲν οὖν πρῶτον
ἠδίκουν τὰ περὶ τὰς ἐσχατιὰς ποίμνια, μετὰ δὲ
ταῦτα, προβαινούσης τῆς ἀπονοίας, ἐνεχείρησαν καὶ
τὰς ἐπὶ τῶν ἀγρῶν οἰκίας ἐκκόπτειν, ἀνυπονοήτως
τὰς νύκτας ἐπιφαινόμενοι.
<milestone n="11" unit="section" />
τῶν δὲ Μεσσηνίων ἐπὶ
τούτοις ἀγανακτούντων καὶ διαπρεσβευομένων πρὸς
τὸν Δωρίμαχον, τὰς μὲν ἀρχὰς παρήκουε, βουλόμενος τὰ μὲν ὠφελεῖν τοὺς ὑπ᾽ αὐτὸν ταττομένους,
τὰ δ᾽ αὐτὸς ὠφελεῖσθαι, μερίτης γινόμενος τῶν
λαμβανομένων.
<milestone n="12" unit="section" />
πλεοναζούσης δὲ τῆς παρουσίας τῶν
πρεσβειῶν διὰ τὴν συνέχειαν τῶν ἀδικημάτων, αὐτὸς ἥξειν ἐπὶ τὴν Μεσσήνην ἔφη, δικαιολογησόμενος πρὸς τοὺς ἐγκαλοῦντας τοῖς Αἰτωλοῖς.
<milestone n="13" unit="section" />
ἐπειδὴ
δὲ παρεγένετο, προσπορευομένων αὐτῷ τῶν ἠδικημένων, τοὺς μὲν διέσυρε χλευάζων, τῶν δὲ κατανίστατο, τοὺς δ᾽ ἐξέπληττε λοιδορῶν.</p></div2>
<div2 type="chapter" n="4" org="uniform" sample="complete">
<milestone n="1" unit="section" />
<p>ἔτι δ᾽ αὐτοῦ παρεπιδημοῦντος ἐν τῇ Μεσσήνῃ,
συνεγγίσαντες τῇ πόλει νυκτὸς οἱ πειραταὶ καὶ προσβαλόντες κλίμακας ἐξέκοψαν τὸ Χυρῶνος καλούμενον ἐπαύλιον, καὶ τοὺς μὲν ἀμυνομένους ἀπέσφαξαν, τοὺς δὲ λοιποὺς τῶν οἰκετῶν δήσαντες καὶ τὰ
κτήνη μετ᾽ αὐτῶν ἀπήγαγον.
<milestone n="2" unit="section" />
οἱ δὲ τῶν Μεσσηνίων
ἔφοροι, πάλαι μὲν ἐπί τε τοῖς γινομένοις καὶ τῇ
παρεπιδημίᾳ τοῦ Δωριμάχου διαλγοῦντες, τότε δὲ
καὶ προσενυβρίζεσθαι δόξαντες, ἀνεκαλοῦντ᾽ αὐτὸν
εἰς τὰς συναρχίας.
<milestone n="3" unit="section" />
ἐν ᾧ καιρῷ Σκύρων, ὃς ἦν μὲν
ἔφορος τότε τῶν Μεσσηνίων, εὐδοκίμει δὲ καὶ κατὰ
τὸν ἄλλον βίον παρὰ τοῖς πολίταις, συνεβούλευε
μὴ προίεσθαι τὸν Δωρίμαχον ἐκ τῆς πόλεως, ἐὰν
μὴ τὰ μὲν ἀπολωλότα πάντα τοῖς Μεσσηνίοις ἀποκαταστήσῃ, περὶ δὲ τῶν τεθνεώτων δωσιδίκους
παράσχῃ τοὺς ἠδικηκότας.
<milestone n="4" unit="section" />
πάντων δ᾽ ἐπισημηναμένων ὡς δίκαια λέγοντος τοῦ Σκύρωνος, διοργισθεὶς ὁ Δωρίμαχος εὐήθεις αὐτοὺς ἔφη τελέως
ὑπάρχειν, εἰ Δωρίμαχον οἴονται νῦν προπηλακίζειν, ἀλλ᾽ οὐ τὸ κοινὸν τῶν Αἰτωλῶν: καὶ καθόλου
δεινὸν ἡγεῖτο τὸ γινόμενον, καὶ κοινῆς αὐτοὺς
ἐπιστροφῆς ἔφη τεύξεσθαι, καὶ τοῦτο πείσεσθαι
δικαίως.
<milestone n="5" unit="section" />
ἦν δέ τις κατ᾽ ἐκείνους τοὺς καιροὺς
ἄνθρωπος ἀσυρὴς ἐν τῇ Μεσσήνῃ, τῶν ἐξηρμένων
τὸν ἄνδρα κατὰ πάντα τρόπον, ὄνομα Βαβύρτας,
ᾧ τις εἰ περιέθηκε τὴν καυσίαν καὶ χλαμύδα τοῦ
Δωριμάχου, μὴ οἷόν τ᾽ εἶναι διαγινώσκειν:
<milestone n="6" unit="section" />
ἐπὶ
τοσοῦτον ἐξωμοίωτο κατά τε τὴν φωνὴν καὶ τἄλλα
μέρη τοῦ σώματος τῷ προειρημένῳ. καὶ τοῦτ᾽ οὐκ
ἐλάνθανε τὸν Δωρίμαχον.
<milestone n="7" unit="section" />
ὁμιλοῦντος οὖν [αὐτοῦ]
ἀνατατικῶς τότε καὶ μάλ᾽ ὑπερηφάνως τοῖς Μεσσηνίοις, περιοργισθεὶς ὁ Σκύρων "νομίζεις γὰρ ἡμῖν"
ἔφη "σοῦ μέλειν ἢ τῆς σῆς ἀνατάσεως, Βαβύρτα;"
ῥηθέντος δὲ τούτου,
<milestone n="8" unit="section" />
παραυτίκα μὲν εἴξας ὁ Δωρίμαχος τῇ περιστάσει συνεχώρησε πάντων ἐπιστροφὴν ποιήσεσθαι τῶν γεγονότων ἀδικημάτων τοῖς
Μεσσηνίοις:
<milestone n="9" unit="section" />
ἐπανελθὼν δ᾽ εἰς τὴν Αἰτωλίαν οὕτω
πικρῶς ἤνεγκε καὶ βαρέως τὸ ῥηθὲν ὡς οὐδεμίαν
ἄλλην ἔχων εὔλογον πρόφασιν δι᾽ αὐτὸ τοῦτο τοῖς
Μεσσηνίοις ἐξέκαυσε τὸν πόλεμον.</p></div2>
<div2 type="chapter" n="5" org="uniform" sample="complete">
<milestone n="1" unit="section" />
<p>στρατηγὸς μὲν οὖν ὑπῆρχε τῶν Αἰτωλῶν Ἀρίστων: οὗτος δὲ διά τινας σωματικὰς ἀσθενείας
ἀδύνατος ὢν πρὸς πολεμικὴν χρείαν, ἅμα δὲ καὶ
συγγενὴς ὑπάρχων Δωριμάχου καὶ Σκόπα, τρόπον
τινὰ παρακεχωρήκει τούτῳ τῆς ὅλης ἀρχῆς.
<milestone n="2" unit="section" />
ὁ δὲ
Δωρίμαχος κατὰ κοινὸν μὲν οὐκ ἐτόλμα παρακαλεῖν τοὺς Αἰτωλοὺς εἰς τὸν κατὰ τῶν Μεσσηνίων
πόλεμον διὰ τὸ μηδεμίαν ἔχειν ἀξίαν λόγου πρόφασιν, ἀλλ᾽ ὁμολογουμένως ἐκ παρανομίας καὶ
σκώμματος γεγονέναι τὴν ὁρμήν:
<milestone n="3" unit="section" />
ἀφέμενος δὲ τῆς
ἐπινοίας ταύτης ἰδίᾳ προετρέπετο τὸν Σκόπαν κοινωνῆσαι τῆς ἐπιβολῆς αὐτῷ τῆς κατὰ τῶν Μεσσηνίων, ὑποδεικνύων μὲν τὴν ἀπὸ Μακεδόνων ἀσφάλειαν διὰ τὴν ἡλικίαν τοῦ προεστῶτος — οὐ γὰρ εἶχε
πλεῖον ἐτῶν τότε Φίλιππος ἑπτακαίδεκα — 
<milestone n="4" unit="section" />
παρατιθεὶς δὲ τὴν Λακεδαιμονίων ἀλλοτριότητα πρὸς τοὺς
Μεσσηνίους, ἀναμιμνήσκων δὲ τῆς Ἠλείων πρὸς
σφᾶς εὐνοίας καὶ συμμαχίας: ἐξ ὧν ἀσφαλῆ τὴν
εἰσβολὴν τὴν εἰς τὴν Μεσσηνίαν ἐσομένην αὐτοῖς
ἀπέφαινεν.
<milestone n="5" unit="section" />
τὸ δὲ συνέχον τῆς Αἰτωλικῆς προτροπῆς, ὑπὸ τὴν ὄψιν ἐτίθει τὰς ἐσομένας ὠφελείας ἐκ
τῆς τῶν Μεσσηνίων χώρας, οὔσης ἀπρονοήτου καὶ
διαμεμενηκυίας ἀκεραίου μόνης τῶν ἐν Πελοποννήσῳ κατὰ τὸν Κλεομενικὸν πόλεμον.
<milestone n="6" unit="section" />
ἐπὶ δὲ πᾶσι
τούτοις συνίστανε τὴν ἐξακολουθήσουσαν εὔνοιαν
σφίσι παρὰ τοῦ τῶν Αἰτωλῶν πλήθους.
<milestone n="7" unit="section" />
Ἀχαιοὺς δ᾽,
ἂν μὲν κωλύσωσι τὴν δίοδον, οὐκ ἐρεῖν ἐγκλήματα
τοῖς ἀμυνομένοις: ἐὰν δ᾽ ἀγάγωσι τὴν ἡσυχίαν, οὐκ
ἐμποδιεῖν αὐτοῖς πρὸς τὴν ἐπιβολήν.
<milestone n="8" unit="section" />
πρὸς δὲ Μεσσηνίους προφάσεως οὐκ ἀπορήσειν ἔφη: πάλαι γὰρ
αὐτοὺς ἀδικεῖν Ἀχαιοῖς καὶ Μακεδόσιν ἐπηγγελμένους κοινωνήσειν τῆς συμμαχίας.
<milestone n="9" unit="section" />
ταῦτα δ᾽ εἰπὼν
καὶ παραπλήσια τούτοις ἕτερα πρὸς τὴν αὐτὴν ὑπόθεσιν, τοιαύτην ὁρμὴν παρέστησε τῷ Σκόπᾳ καὶ
τοῖς τούτου φίλοις ὥστ᾽ οὔτε κοινὴν τῶν Αἰτωλῶν
προσδεξάμενοι σύνοδον οὔτε τοῖς ἀποκλήτοις συμμεταδόντες, οὐδὲ μὴν ἄλλο τῶν καθηκόντων οὐδὲν
πράξαντες,
<milestone n="10" unit="section" />
κατὰ δὲ τὰς αὑτῶν ὁρμὰς καὶ κρίσεις
διαλαβόντες ἅμα Μεσσηνίοις, Ἠπειρώταις, Ἀχαιοῖς,
Ἀκαρνᾶσι, Μακεδόσι πόλεμον ἐξήνεγκαν.</p></div2>
<div2 type="chapter" n="6" org="uniform" sample="complete">
<milestone n="1" unit="section" />
<p>καὶ κατὰ μὲν θάλατταν παραχρῆμα πειρατὰς
ἐξέπεμψαν, οἳ περιτυχόντες πλοίῳ βασιλικῷ τῶν
ἐκ Μακεδονίας περὶ Κύθηρα, τοῦτό τ᾽ εἰς Αἰτωλίαν
καταγαγόντες αὔτανδρον, τούς τε ναυκλήρους καὶ
τοὺς ἐπιβάτας, σὺν δὲ τούτοις τὴν ναῦν ἀπέδοντο.
τῆς δ᾽ Ἠπείρου τὴν παραλίαν ἐπόρθουν,
<milestone n="2" unit="section" />
συγχρώμενοι πρὸς τὴν ἀδικίαν ταῖς τῶν Κεφαλλήνων
ναυσίν: ἐπεβάλοντο δὲ καὶ τῆς Ἀκαρνανίας Θύριον
καταλαβέσθαι.
<milestone n="3" unit="section" />
ἅμα δὲ τούτοις λάθρᾳ διὰ Πελοποννήσου τινὰς πέμψαντες ἐν μέσῃ τῇ τῶν Μεγαλοπολιτῶν χώρᾳ κατέσχον τὸ καλούμενον ὀχύρωμα
Κλάριον: ᾧ λαφυροπωλείῳ χρησάμενοι διῆγον ἐν
τούτῳ πρὸς τὰς ἁρπαγάς.
<milestone n="4" unit="section" />
οὐ μὴν ἀλλὰ τοῦτο μὲν
Τιμόξενος ὁ τῶν Ἀχαιῶν στρατηγός, παραλαβὼν
Ταυρίωνα τὸν ἐπὶ τῶν ἐν Πελοποννήσῳ βασιλικῶν πραγμάτων ὑπ᾽ Ἀντιγόνου καταλελειμμένον,
ἐξεπολιόρκησε τελέως ἐν ὀλίγαις ἡμέραις.
<milestone n="5" unit="section" />
ὁ γὰρ
βασιλεὺς Ἀντίγονος Κόρινθον μὲν εἶχε κατὰ τὸ
τῶν Ἀχαιῶν συγχώρημα διὰ τοὺς Κλεομενικοὺς καιρούς, Ὀρχομενὸν δὲ κατὰ κράτος ἑλὼν οὐκ ἀποκατέστησε τοῖς Ἀχαιοῖς, ἀλλὰ σφετερισάμενος κατεῖχε,
βουλόμενος,
<milestone n="6" unit="section" />
ὥς γ᾽ ἐμοὶ δοκεῖ, μὴ μόνον τῆς εἰσόδου κυριεύειν τῆς εἰς Πελοπόννησον, ἀλλὰ καὶ τὴν
μεσόγαιαν αὐτῆς παραφυλάττειν διὰ τῆς ἐν Ὀρχομενῷ φρουρᾶς καὶ παρασκευῆς.
<milestone n="7" unit="section" />
οἱ δὲ περὶ τὸν
Δωρίμαχον καὶ Σκόπαν παρατηρήσαντες τὸν καιρόν,
ἐν ᾧ λοιπὸς ἦν Τιμοξένῳ μὲν ὀλίγος ἔτι χρόνος τῆς
ἀρχῆς, Ἄρατος δὲ καθίστατο μὲν εἰς τὸν ἐνιαυτὸν
τὸν ἐπιόντα στρατηγὸς ὑπὸ τῶν Ἀχαιῶν, οὔπω δ᾽
ἔμελλε τὴν ἀρχὴν ἕξειν,
<milestone n="8" unit="section" />
συναθροίσαντες πανδημεὶ
τοὺς Αἰτωλοὺς ἐπὶ τὸ Ῥίον, καὶ παρασκευασάμενοι πορθμεῖα καὶ τὰς Κεφαλλήνων ἑτοιμάσαντες
ναῦς, διεβίβασαν τοὺς ἄνδρας εἰς Πελοπόννησον
καὶ προῆγον ἐπὶ τὴν Μεσσηνίαν.
<milestone n="9" unit="section" />
ποιούμενοι δὲ
τὴν πορείαν διὰ τῆς Πατρέων καὶ Φαραιέων καὶ
Τριταιέων χώρας ὑπεκρίνοντο μὲν βούλεσθαι μηδὲν
ἀδίκημα ποιεῖν εἰς τοὺς Ἀχαιούς,
<milestone n="10" unit="section" />
οὐ δυναμένου δὲ
τοῦ πλήθους ἀπέχεσθαι τῆς χώρας διὰ τὴν πρὸς
τὰς ὠφελείας ἀκρασίαν, κακοποιοῦντες αὐτὴν καὶ
λυμαινόμενοι διῄεσαν, μέχρι παρεγενήθησαν εἰς τὴν
Φιγάλειαν.
<milestone n="11" unit="section" />
ποιησάμενοι δὲ τὴν ὁρμὴν ἐντεῦθεν
αἰφνιδίως καὶ θρασέως, ἐνέβαλον εἰς τὴν τῶν Μεσσηνίων χώραν, οὔτε τῆς ὑπαρχούσης αὐτοῖς ἐκ
παλαιῶν χρόνων πρὸς τοὺς Μεσσηνίους φιλίας καὶ
συμμαχίας οὐδ᾽ ἡντινοῦν ποιησάμενοι πρόνοιαν
οὔτε τῶν κατὰ κοινὸν ὡρισμένων δικαίων παρ᾽
ἀνθρώποις.
<milestone n="12" unit="section" />
ἅπαντα δ᾽ ἐν ἐλάττονι θέμενοι τῆς
σφετέρας πλεονεξίας ἀδεῶς ἐπόρθουν, οὐ τολμώντων
ἐπεξιέναι καθόλου τῶν Μεσσηνίων.</p></div2>
<div2 type="chapter" n="7" org="uniform" sample="complete">
<milestone n="1" unit="section" />
<p>οἱ δ᾽ Ἀχαιοί, καθηκούσης αὐτοῖς ἐκ τῶν νόμων
συνόδου κατὰ τὸν καιρὸν τοῦτον, ἧκον εἰς Αἴγιον.
συνελθόντες δ᾽ εἰς τὴν ἐκκλησίαν,
<milestone n="2" unit="section" />
καὶ τῶν τε Πατρέων καὶ Φαραιέων ἀπολογιζομένων τὰ γεγονότα
περὶ τὴν χώραν αὐτῶν ἀδικήματα κατὰ τὴν τῶν
Αἰτωλῶν δίοδον, τῶν τε Μεσσηνίων παρόντων κατὰ
πρεσβείαν καὶ δεομένων σφίσι βοηθεῖν ἀδικουμένοις καὶ παρασπονδουμένοις,
<milestone n="3" unit="section" />
διακούσαντες τῶν λεγομένων, καὶ συναγανακτοῦντες μὲν τοῖς Πατρεῦσι
καὶ Φαραιεῦσι, συμπάσχοντες δὲ ταῖς τῶν Μεσσηνίων ἀτυχίαις,
<milestone n="4" unit="section" />
μάλιστα δὲ νομίζοντες εἶναι δεινὸν
εἰ μήτε συγχωρήσαντος τοῖς Αἰτωλοῖς μηδενὸς τὴν
δίοδον μήτε καθάπαξ ἐπιβαλόμενοι παραιτεῖσθαι κατετόλμησαν ἐπιβῆναι στρατοπέδῳ τῆς Ἀχαΐας παρὰ
τὰς συνθήκας,
<milestone n="5" unit="section" />
ἐπὶ πᾶσι τούτοις παροξυνθέντες
ἐψηφίσαντο βοηθεῖν τοῖς Μεσσηνίοις καὶ συνάγειν
τὸν στρατηγὸν τοὺς Ἀχαιοὺς ἐν τοῖς ὅπλοις: ὃ δ᾽
ἂν τοῖς συνελθοῦσι βουλευομένοις δόξῃ, τοῦτ᾽ εἶναι
κύριον.
<milestone n="6" unit="section" />
ὁ μὲν οὖν Τιμόξενος ὁ τότ᾽ ἔθ᾽ ὑπάρχων
στρατηγός, ὅσον οὔπω ληγούσης τῆς ἀρχῆς, ἅμα
δὲ τοῖς Ἀχαιοῖς ἀπιστῶν διὰ τὸ ῥᾳθύμως αὐτοὺς
ἐσχηκέναι κατὰ τὸ παρὸν περὶ τὴν ἐν τοῖς ὅπλοις
γυμνασίαν, ἀνεδύετο τὴν ἔξοδον καὶ καθόλου τὴν
συναγωγὴν τῶν ὄχλων.
<milestone n="7" unit="section" />
μετὰ γὰρ τὴν Κλεομένους
τοῦ Σπαρτιατῶν βασιλέως ἔκπτωσιν, κάμνοντες μὲν
τοῖς προγεγονόσι πολέμοις, πιστεύοντες δὲ τῇ παρούσῃ καταστάσει, πάντες ὠλιγώρησαν Πελοποννήσιοι τῆς περὶ τὰ πολεμικὰ παρασκευῆς.
<milestone n="8" unit="section" />
ὁ δ᾽
Ἄρατος, σχετλιάζων καὶ παροξυνόμενος ἐπὶ τῇ τόλμῃ
τῶν Αἰτωλῶν, θυμικώτερον ἐχρῆτο τοῖς πράγμασιν,
ἅτε καὶ προϋπαρχούσης αὐτοῖς ἀλλοτριότητος ἐκ
τῶν ἐπάνω χρόνων.
<milestone n="9" unit="section" />
διὸ καὶ συνάγειν ἔσπευδε τοὺς
Ἀχαιοὺς ἐν τοῖς ὅπλοις καὶ συμβαλεῖν πρόθυμος
ἦν τοῖς Αἰτωλοῖς.
<milestone n="10" unit="section" />
τέλος δὲ πένθ᾽ ἡμέραις πρότερον τοῦ καθήκοντος αὐτῷ χρόνου παραλαβὼν
παρὰ τοῦ Τιμοξένου τὴν δημοσίαν σφραγῖδα, πρός
τε τὰς πόλεις ἔγραφε καὶ συνῆγε τοὺς ἐν ταῖς ἡλικίαις μετὰ τῶν ὅπλων εἰς τὴν Μεγάλην πόλιν.
<milestone n="11" unit="section" />
ὑπὲρ οὗ δοκεῖ μοι πρέπον εἶναι βραχέα προειπεῖν
διὰ τὴν ἰδιότητα τῆς φύσεως.</p></div2>
<div2 type="chapter" n="8" org="uniform" sample="complete">
<milestone n="1" unit="section" />
<p>Ἄρατος γὰρ ἦν τὰ μὲν ἄλλα τέλειος ἀνὴρ εἰς
τὸν πραγματικὸν τρόπον:
<milestone n="2" unit="section" />
καὶ γὰρ εἰπεῖν καὶ διανοηθῆναι καὶ στέξαι τὸ κριθὲν δυνατός, καὶ μὴν
ἐνεγκεῖν τὰς πολιτικὰς διαφορὰς πρᾴως καὶ φίλους
ἐνδήσασθαι καὶ συμμάχους προσλαβεῖν οὐδενὸς δεύτερος,
<milestone n="3" unit="section" />
ἔτι δὲ πράξεις, ἀπάτας, ἐπιβουλὰς συστήσασθαι κατὰ τῶν πολεμίων, καὶ ταύτας ἐπὶ τέλος
ἀγαγεῖν διὰ τῆς αὑτοῦ κακοπαθείας καὶ τόλμης, δεινότατος.
<milestone n="4" unit="section" />
ἐναργῆ δὲ τῶν τοιούτων μαρτύρια καὶ
πλείω μέν, ἐκφανέστατα δὲ τοῖς ἱστορηκόσι κατὰ
μέρος περί τε τῆς Σικυῶνος καὶ Μαντινείας καταλήψεως καὶ περὶ τῆς Αἰτωλῶν ἐκ τῆς Πελληνέων
πόλεως ἐκβολῆς, τὸ δὲ μέγιστον, περὶ τῆς κατὰ τὸν
Ἀκροκόρινθον πράξεως.
<milestone n="5" unit="section" />
ὁ δ᾽ αὐτὸς οὗτος, ὅτε τῶν
ὑπαίθρων ἀντιποιήσασθαι βουληθείη, νωθρὸς μὲν
ἐν ταῖς ἐπινοίαις, ἄτολμος δ᾽ ἐν ταῖς ἐπιβολαῖς, ἐν
ὄψει δ᾽ οὐ μένων τὸ δεινόν.
<milestone n="6" unit="section" />
διὸ καὶ τροπαίων ἐπ᾽
αὐτὸν βλεπόντων ἐπλήρωσε τὴν Πελοπόννησον, καὶ
τῇδέ πῃ τοῖς πολεμίοις ἀεί ποτ᾽ ἦν εὐχείρωτος.
<milestone n="7" unit="section" />
οὕτως αἱ τῶν ἀνθρώπων φύσεις οὐ μόνον τοῖς
σώμασιν ἔχουσί τι πολυειδές, ἔτι δὲ μᾶλλον ταῖς
ψυχαῖς, ὥστε τὸν αὐτὸν ἄνδρα μὴ μόνον ἐν τοῖς
διαφέρουσι τῶν ἐνεργημάτων πρὸς ἃ μὲν εὐφυῶς
ἔχειν, πρὸς ἃ δ᾽ ἐναντίως, ἀλλὰ καὶ περί τινα τῶν
ὁμοειδῶν πολλάκις τὸν αὐτὸν καὶ συνετώτατον εἶναι
καὶ βραδύτατον, ὁμοίως δὲ καὶ τολμηρότατον καὶ
δειλότατον.
<milestone n="8" unit="section" />
οὐ παράδοξα ταῦτά γε, συνήθη δὲ καὶ
γνώριμα τοῖς βουλομένοις συνεφιστάνειν.
<milestone n="9" unit="section" />
τινὲς μὲν
γὰρ ἐν ταῖς κυνηγίαις εἰσὶ τολμηροὶ πρὸς τὰς τῶν
θηρίων συγκαταστάσεις, οἱ δ᾽ αὐτοὶ πρὸς ὅπλα καὶ
πολεμίους ἀγεννεῖς, καὶ τῆς γε πολεμικῆς χρείας τῆς
κατ᾽ ἄνδρα μὲν καὶ κατ᾽ ἰδίαν εὐχερεῖς καὶ πρακτικοί, κοινῇ δὲ καὶ μετὰ πολεμικῆς ἐπ᾽ ἴσον συντάξεως
ἄπρακτοι.
<milestone n="10" unit="section" />
Θετταλῶν γοῦν ἱππεῖς κατ᾽ ἴλην μὲν καὶ
φαλαγγηδὸν ἀνυπόστατοι, χωρὶς δὲ παρατάξεως
πρὸς καιρὸν καὶ τόπον κατ᾽ ἄνδρα κινδυνεῦσαι
δύσχρηστοι καὶ βραδεῖς: Αἰτωλοὶ δὲ τούτων τἀναντία.
<milestone n="11" unit="section" />
Κρῆτες δὲ καὶ κατὰ γῆν καὶ κατὰ θάλατταν
πρὸς μὲν ἐνέδρας καὶ λῃστείας καὶ κλοπὰς πολεμίων καὶ νυκτερινὰς ἐπιθέσεις καὶ πάσας τὰς μετὰ
δόλου καὶ κατὰ μέρος χρείας ἀνυπόστατοι, πρὸς δὲ
τὴν ἐξ ὁμολόγου καὶ κατὰ πρόσωπον φαλαγγηδὸν
ἔφοδον ἀγεννεῖς καὶ πλάγιοι ταῖς ψυχαῖς: Ἀχαιοὶ
δὲ καὶ Μακεδόνες τἀναντία τούτων.
<milestone n="12" unit="section" />
ταῦτα μὲν
εἰρήσθω μοι χάριν τοῦ μὴ διαπιστεῖν τοὺς ἀναγινώσκοντας τοῖς λεγομένοις, ἐάν που περὶ τῶν αὐτῶν
ἀνδρῶν ἐναντίας ἀποφάσεις ποιώμεθα περὶ τὰ παραπλήσια τῶν ἐπιτηδευμάτων.</p></div2>
<div2 type="chapter" n="9" org="uniform" sample="complete">
<milestone n="1" unit="section" />
<p>ἁθροισθέντων δὲ τῶν ἐν ταῖς ἡλικίαις μετὰ
τῶν ὅπλων εἰς τὴν Μεγάλην πόλιν κατὰ δόγμα τῶν
Ἀχαιῶν — 
<milestone n="2" unit="section" />
ἀπὸ γὰρ τούτων παρεξέβημεν — καὶ τῶν
Μεσσηνίων αὖθις ἐπιπορευθέντων ἐπὶ τὸ πλῆθος
καὶ δεομένων μὴ περιιδεῖν σφᾶς οὕτω προφανῶς
παρασπονδουμένους, βουλομένων δὲ καὶ τῆς κοινῆς συμμαχίας μετασχεῖν καὶ σπευδόντων ὁμοῦ τοῖς
ἄλλοις ἐπιγραφῆναι,
<milestone n="3" unit="section" />
περὶ μὲν τῆς συμμαχίας οἱ
προεστῶτες τῶν Ἀχαιῶν ἀπέλεγον, οὐ φάσκοντες
δυνατὸν εἶναι χωρὶς Φιλίππου καὶ τῶν συμμάχων
οὐδένα προσλαβεῖν:
<milestone n="4" unit="section" />
ἔτι γὰρ ἔνορκος ἔμενε πᾶσιν ἡ
γεγενημένη συμμαχία δι᾽ Ἀντιγόνου κατὰ τοὺς Κλεομενικοὺς καιροὺς Ἀχαιοῖς, Ἠπειρώταις, Φωκεῦσι,
Μακεδόσι, Βοιωτοῖς, Ἀκαρνᾶσι, Θετταλοῖς.
<milestone n="5" unit="section" />
ἐξελεύσεσθαι δὲ καὶ βοηθήσειν αὐτοῖς ἔφασαν, ἐὰν
ὅμηρα δῶσιν οἱ παραγεγονότες τοὺς ἑαυτῶν υἱεῖς
εἰς τὴν τῶν Λακεδαιμονίων πόλιν χάριν τοῦ μὴ
διαλυθήσεσθαι πρὸς Αἰτωλοὺς χωρὶς τῆς τῶν Ἀχαιῶν
βουλήσεως.
<milestone n="6" unit="section" />
ἐστρατοπέδευον δὲ καὶ Λακεδαιμόνιοι,
κατὰ τὴν συμμαχίαν ἐξεληλυθότες, ἐπὶ τοῖς τῶν
Μεγαλοπολιτῶν ὅροις, ἐφέδρων καὶ θεωρῶν μᾶλλον
ἢ συμμάχων ἔχοντες τάξιν.
<milestone n="7" unit="section" />
Ἄρατος δὲ τὸν τρόπον τοῦτον τὰ πρὸς Μεσσηνίους διαπράξας, ἔπεμπε
πρὸς τοὺς Αἰτωλούς, διασαφῶν τὰ δεδογμένα καὶ
παρακελευόμενος ἐπανάγειν ἐκ τῆς τῶν Μεσσηνίων
χώρας καὶ τῆς Ἀχαΐας μὴ ψαύειν: εἰ δὲ μή, διότι
χρήσεται τοῖς ἐπιβαίνουσιν ὡς πολεμίοις.
<milestone n="8" unit="section" />
Σκόπας
δὲ καὶ Δωρίμαχος ἀκούσαντες τὰ λεγόμενα καὶ
γνόντες ἡθροισμένους τοὺς Ἀχαιούς, ἡγοῦντο συμφέρειν σφίσι τότε τίθεσθαι τοῖς παραγγελλομένοις.
<milestone n="9" unit="section" />
παραυτίκα μὲν οὖν ἐξαπέστελλον γραμματοφόρους
εἴς τε Κυλλήνην καὶ πρὸς Ἀρίστωνα τὸν τῶν Αἰτωλῶν στρατηγόν, ἀξιοῦντες κατὰ σπουδὴν αὑτοῖς
ἀποστέλλειν τὰ πορθμεῖα τῆς Ἠλείας εἰς τὴν Φειάδα καλουμένην νῆσον.
<milestone n="10" unit="section" />
αὐτοὶ δὲ μετὰ δύ᾽ ἡμέρας
ἀνέζευξαν γέμοντες τῆς λείας, καὶ προῆγον ὡς ἐπὶ
τὴν Ἠλείαν. ἀεὶ γάρ ποτε τῆς τῶν Ἠλείων ἀντείχοντο φιλίας Αἰτωλοὶ χάριν τοῦ διὰ τούτων ἐπιπλοκὰς λαμβάνειν πρὸς τὰς ἁρπαγὰς τὰς ἐκ Πελοποννήσου καὶ λῃστείας.</p></div2>
<div2 type="chapter" n="10" org="uniform" sample="complete">
<milestone n="1" unit="section" />
<p>ὁ δ᾽ Ἄρατος ἐπιμείνας δύ᾽ ἡμέρας, καὶ πιστεύσας εὐήθως ὅτι ποιήσονται τὴν ἐπάνοδον, καθάπερ ὑπεδείκνυσαν, τοὺς μὲν λοιποὺς Ἀχαιοὺς καὶ
τοὺς Λακεδαιμονίους διαφῆκε πάντας εἰς τὴν οἰκείαν,
<milestone n="2" unit="section" />
τρισχιλίους δ᾽ ἔχων πεζοὺς καὶ τριακοσίους
ἱππεῖς καὶ τοὺς ἅμα τῷ Ταυρίωνι στρατιώτας, προῆγε τὴν ἐπὶ Πάτρας, ἀντιπαράγειν τοῖς Αἰτωλοῖς
προαιρούμενος.
<milestone n="3" unit="section" />
οἱ δὲ περὶ τὸν Δωρίμαχον, πυνθανόμενοι τοὺς περὶ τὸν Ἄρατον ἀντιπαράγειν
αὐτοῖς καὶ συμμένειν, τὰ μὲν διαγωνιάσαντες μὴ
κατὰ τὴν εἰς τὰς ναῦς ἔμβασιν ἐπίθωνται σφίσι
περισπωμένοις, τὰ δὲ σπουδάζοντες συγχέαι τὸν
πόλεμον,
<milestone n="4" unit="section" />
τὴν μὲν λείαν ἀπέστειλαν ἐπὶ τὰ πλοῖα,
συστήσαντες τοὺς ἱκανοὺς καὶ τοὺς ἐπιτηδείους πρὸς
τὴν διακομιδήν, προσεντειλάμενοι τοῖς ἐκπεμπομένοις ταῦτα πρὸς τὸ Ῥίον ἀπαντᾶν, ὡς ἐντεῦθεν
ποιησόμενοι τὴν ἔμβασιν,
<milestone n="5" unit="section" />
αὐτοὶ δὲ τὸ μὲν πρῶτον
ἐφήδρευον τῇ τῆς λείας ἐξαποστολῇ περιέποντες,
μετὰ δὲ ταῦτα προῆγον ἐκ μεταβολῆς ὡς ἐπ᾽ Ὀλυμπίας.
<milestone n="6" unit="section" />
ἀκούοντες δὲ τοὺς περὶ τὸν Ταυρίωνα μετὰ
τοῦ προειρημένου πλήθους περὶ τὴν Κλειτορίαν
εἶναι, καὶ νομίζοντες οὐδ᾽ ὣς δυνήσεσθαι τὴν ἀπὸ
τοῦ Ῥίου διάβασιν ἄνευ κινδύνου ποιήσασθαι καὶ
συμπλοκῆς,
<milestone n="7" unit="section" />
ἔκριναν συμφέρειν τοῖς σφετέροις πράγμασιν ὡς τάχιστα συμμῖξαι τοῖς περὶ τὸν Ἄρατον,
ἀκμὴν ὀλίγοις οὖσι καὶ τοῦ μέλλοντος ἀνυπονοήτοις,
<milestone n="8" unit="section" />
ὑπολαβόντες, ἂν μὲν τρέψωνται τούτους, προκατασύραντες τὴν χώραν ἀσφαλῆ ποιήσεσθαι τὴν
ἀπὸ τοῦ Ῥίου διάβασιν, ἐν ᾧ μέλλει καὶ βουλεύεται συναθροίζεσθαι πάλιν τὸ τῶν Ἀχαιῶν πλῆθος,
<milestone n="9" unit="section" />
ἂν δὲ καταπλαγέντες φυγομαχῶσι καὶ μὴ βούλωνται συμβάλλειν οἱ περὶ τὸν Ἄρατον, ἄνευ κινδύνου ποιήσεσθαι τὴν ἀπόλυσιν, ὁπόταν αὐτοῖς δοκῇ
συμφέρειν.
<milestone n="10" unit="section" />
οὗτοι μὲν οὖν τοιούτοις χρησάμενοι
λογισμοῖς προῆγον, καὶ κατεστρατοπέδευσαν περὶ</p></div2>
<div2 type="chapter" n="11" org="uniform" sample="complete">
<milestone n="1" unit="section" />
<p>Μεθύδριον τῆς Μεγαλοπολίτιδος: οἱ δὲ τῶν Ἀχαιῶν
ἡγεμόνες, συνέντες τὴν παρουσίαν τῶν Αἰτωλῶν,
οὕτως κακῶς ἐχρήσαντο τοῖς πράγμασιν ὥσθ᾽ ὑπερβολὴν ἀνοίας μὴ καταλιπεῖν.
<milestone n="2" unit="section" />
ἀναστρέψαντες γὰρ ἐκ
τῆς Κλειτορίας κατεστρατοπέδευσαν περὶ Καφύας.
<milestone n="3" unit="section" />
τῶν δ᾽ Αἰτωλῶν ποιουμένων τὴν πορείαν ἀπὸ Μεθυδρίου παρὰ τὴν τῶν Ὀρχομενίων πόλιν, ἐξάγοντες
τοὺς Ἀχαιοὺς ἐν τῷ τῶν Καφυέων πεδίῳ παρενέβαλον, πρόβλημα ποιούμενοι τὸν δι᾽ αὐτοῦ ῥέοντα
ποταμόν.
<milestone n="4" unit="section" />
οἱ δ᾽ Αἰτωλοὶ καὶ διὰ τὰς μεταξὺ δυσχωρίας — ἦσαν γὰρ ἔτι πρὸ τοῦ ποταμοῦ τάφροι
καὶ πλείους δύσβατοι — καὶ διὰ τὴν ἐπίφασιν τῆς
ἑτοιμότητος τῶν Ἀχαιῶν πρὸς τὸν κίνδυνον τοῦ
μὲν ἐγχειρεῖν τοῖς ὑπεναντίοις κατὰ τὴν ἐξ ἀρχῆς
πρόθεσιν ἀπεδειλίασαν,
<milestone n="5" unit="section" />
μετὰ δὲ πολλῆς εὐταξίας
ἐποιοῦντο τὴν πορείαν ὡς ἐπὶ τὰς ὑπερβολὰς ἐπὶ
τὸν Ὀλύγυρτον, ἀσμενίζοντες, εἰ μή τις αὐτοῖς
ἐγχειροίη καὶ βιάζοιτο κινδυνεύειν.
<milestone n="6" unit="section" />
οἱ δὲ περὶ τὸν
Ἄρατον, τῆς μὲν πρωτοπορείας τῶν Αἰτωλῶν ἤδη
προσβαινούσης πρὸς τὰς ὑπερβολάς, τῶν δ᾽ ἱππέων
οὐραγούντων διὰ τοῦ πεδίου καὶ συνεγγιζόντων τῷ
προσαγορευομένῳ Πρόποδι τῆς παρωρείας, ἐξαποστέλλουσι τοὺς ἱππεῖς καὶ τοὺς εὐζώνους, Ἐπίστρατον
ἐπιστήσαντες τὸν Ἀκαρνᾶνα, καὶ συντάξαντες ἐξάπτεσθαι τῆς οὐραγίας καὶ καταπειράζειν τῶν πολεμίων.
<milestone n="7" unit="section" />
καίτοι γ᾽ εἰ μὲν ἦν κινδυνευτέον, οὐ πρὸς
τὴν οὐραγίαν ἐχρῆν συμπλέκεσθαι, διηνυκότων ἤδη
τῶν πολεμίων τοὺς ὁμαλοὺς τόπους, πρὸς δὲ τὴν
πρωτοπορείαν, εὐθέως ἐμβαλόντων εἰς τὸ πεδίον.
<milestone n="8" unit="section" />
οὕτως γὰρ ἂν τὸν ἀγῶνα συνέβη γενέσθαι τὸν ὅλον
ἐν τοῖς ἐπιπέδοις καὶ πεδινοῖς τόποις, οὗ τοὺς μὲν
Αἰτωλοὺς δυσχρηστοτάτους εἶναι συνέβαινε διά τε
τὸν καθοπλισμὸν καὶ τὴν ὅλην σύνταξιν, τοὺς δ᾽
Ἀχαιοὺς εὐχρηστοτάτους καὶ δυναμικωτάτους διὰ
τἀναντία τῶν προειρημένων.
<milestone n="9" unit="section" />
νῦν δ᾽ ἀφέμενοι τῶν
οἰκείων τόπων καὶ καιρῶν εἰς τὰ τῶν πολεμίων
προτερήματα συγκατέβησαν. τοιγαροῦν ἀκόλουθον</p></div2>
<div2 type="chapter" n="12" org="uniform" sample="complete">
<milestone n="1" unit="section" />
<p>τὸ τέλος ἐξέβη τοῦ κινδύνου ταῖς ἐπιβολαῖς. ἐξαπτομένων γὰρ τῶν εὐζώνων τηροῦντες οἱ τῶν Αἰτωλῶν
ἱππεῖς τὴν τάξιν ἀπεχώρουν εἰς τὴν παρώρειαν,
σπεύδοντες συνάψαι τοῖς παρ᾽ αὑτῶν πεζοῖς.
<milestone n="2" unit="section" />
οἱ δὲ
περὶ τὸν Ἄρατον, οὔτε κατιδόντες καλῶς τὸ γινόμενον οὔτ᾽ ἐκλογισάμενοι δεόντως τὸ μετὰ ταῦτα
συμβησόμενον, ἅμα τῷ τοὺς ἱππεῖς ἰδεῖν ὑποχωροῦντας ἐλπίσαντες αὐτοὺς φεύγειν,
<milestone n="3" unit="section" />
τοὺς μὲν ἀπὸ
τῶν κεράτων θωρακίτας ἐξαπέστειλαν, παραγγείλαντες βοηθεῖν καὶ συνάπτειν τοῖς παρ᾽ αὑτῶν εὐζώνοις, αὐτοὶ δ᾽ ἐπὶ κέρας κλίναντες τὴν δύναμιν ἦγον
μετὰ δρόμου καὶ σπουδῆς.
<milestone n="4" unit="section" />
οἱ δὲ τῶν Αἰτωλῶν
ἱππεῖς, διανύσαντες τὸ πεδίον, ἅμα τῷ συνάψαι τοῖς
πεζοῖς αὐτοὶ μὲν ὑπὸ τὴν παρώρειαν ὑποστείλαντες
ἔμενον,
<milestone n="5" unit="section" />
τοὺς δὲ πεζοὺς ἥθροιζον πρὸς τὰ πλάγια καὶ
παρεκάλουν, ἑτοίμως πρὸς τὴν κραυγὴν ἀνατρεχόντων καὶ παραβοηθούντων ἀεὶ τῶν ἐκ τῆς πορείας.
<milestone n="6" unit="section" />
ἐπεὶ δ᾽ ἀξιομάχους ὑπέλαβον εἶναι σφᾶς αὐτοὺς
κατὰ τὸ πλῆθος, συστραφέντες ἐνέβαλον τοῖς προμαχομένοις τῶν Ἀχαϊκῶν ἱππέων καὶ ψιλῶν. ὄντες δὲ
πλείους, καὶ ποιούμενοι τὴν ἔφοδον ἐξ ὑπερδεξίου,
πολὺν μὲν χρόνον ἐκινδύνευσαν, τέλος δ᾽ ἐτρέψαντο
τοὺς συγκαθεστῶτας.
<milestone n="7" unit="section" />
ἐν δὲ τῷ τούτους ἐγκλίναντας φεύγειν οἱ προσβοηθοῦντες θωρακῖται κατὰ
πορείαν ἀτάκτως ἐπιπαραγενόμενοι καὶ σποράδην,
οἱ μὲν ἀποροῦντες ἐπὶ τοῖς γινομένοις, οἱ δὲ συμπίπτοντες ἀντίοις τοῖς φεύγουσι κατὰ τὴν ἀποχώρησιν, ἀναστρέφειν ἠναγκάζοντο καὶ τὸ παραπλήσιον ποιεῖν.
<milestone n="8" unit="section" />
ἐξ οὗ συνέβαινε τοὺς μὲν ἐκ τῆς
συγκαταστάσεως ἡττηθέντας μὴ πλείους εἶναι πεντακοσίων, τοὺς δὲ φεύγοντας πλείους δισχιλίων.
<milestone n="9" unit="section" />
τοῦ
δὲ πράγματος αὐτοῦ διδάσκοντος τοὺς Αἰτωλοὺς ὃ
δεῖ ποιεῖν, εἵποντο κατόπιν, ἐπιπολαστικῶς καὶ
κατακόρως χρώμενοι τῇ κραυγῇ.
<milestone n="10" unit="section" />
ποιουμένων δὲ τῶν
Ἀχαϊκῶν τὴν ἀποχώρησιν πρὸς τὰ βαρέα τῶν ὅπλων,
ὡς μενόντων ὑπὸ ταῖς ἀσφαλείαις ἐπὶ τῆς ἐξ ἀρχῆς
τάξεως, τὸ μὲν πρῶτον εὐσχήμων ἐγένεθ᾽ ἡ φυγὴ
καὶ σωτήριος:
<milestone n="11" unit="section" />
συνθεασάμενοι δὲ καὶ τούτους λελοιπότας τὰς τῶν τόπων ἀσφαλείας καὶ μακροὺς
ὄντας ἐν πορείᾳ καὶ διαλελυμένους, οἱ μὲν αὐτῶν
εὐθέως διαρρέοντες ἀτάκτως ἐποιήσαντο τὴν ἀποχώρησιν ἐπὶ τὰς παρακειμένας πόλεις,
<milestone n="12" unit="section" />
οἱ δὲ συμπίπτοντες ἀντίοις τοῖς ἐπιφερομένοις φαλαγγίταις
οὐ προσεδέοντο τῶν πολεμίων, αὐτοὶ δὲ σφᾶς αὐτοὺς ἐκπλήττοντες ἠνάγκαζον φεύγειν προτροπάδην.
ἐχρῶντο δὲ τῇ φυγῇ κατὰ τὴν ἀποχώρησιν,
<milestone n="13" unit="section" />
ὡς
προείπομεν, ἐπὶ τὰς πόλεις: ὅ τε γὰρ Ὀρχομενὸς
αἵ τε Καφύαι σύνεγγυς οὖσαι πολλοὺς ὤνησαν. μὴ
γὰρ τούτου συμβάντος ἅπαντες ἂν ἐκινδύνευσαν
διαφθαρῆναι παραλόγως.
<milestone n="14" unit="section" /></p>
<p>ὁ μὲν οὖν περὶ Καφύας γενόμενος κίνδυνος τοῦ</p></div2><div2 type="chapter" n="13" org="uniform" sample="complete">
<milestone n="1" unit="section" />
<p>τον ἀπέβη τὸν τρόπον. οἱ δὲ Μεγαλοπολῖται, συνέντες τοὺς Αἰτωλοὺς περὶ τὸ Μεθύδριον ἐστρατοπεδευκότας, ἧκον ἀπὸ σάλπιγγος πανδημεὶ βοηθοῦντες
τῇ κατὰ πόδας ἡμέρᾳ τῆς μάχης,
<milestone n="2" unit="section" />
καὶ μεθ᾽ ὧν ζώντων
ἤλπισαν κινδυνεύσειν πρὸς τοὺς ὑπεναντίους, τούτους ἠναγκάζοντο θάπτειν ὑπὸ τῶν ἐχθρῶν τετελευτηκότας.
<milestone n="3" unit="section" />
ὀρύξαντες δὲ τάφρον ἐν τῷ τῶν Καφυέων
πεδίῳ, καὶ συναθροίσαντες τοὺς νεκρούς, ἐκήδευσαν
μετὰ πάσης φιλοτιμίας τοὺς ἠτυχηκότας.
<milestone n="4" unit="section" />
οἱ δ᾽ Αἰτωλοὶ παραδόξως δι᾽ αὐτῶν τῶν ἱππέων καὶ τῶν ψιλῶν
ποιήσαντες τὸ προτέρημα, λοιπὸν ἤδη μετ᾽ ἀσφαλείας
διὰ μέσης Πελοποννήσου διῄεσαν.
<milestone n="5" unit="section" />
ἐν ᾧ καιρῷ
καταπειράσαντες μὲν τῆς Πελληνέων πόλεως, κατασύραντες δὲ τὴν Σικυωνίαν χώραν, τέλος κατὰ τὸν
Ἰσθμὸν ἐποιήσαντο τὴν ἀπόλυσιν.
<milestone n="6" unit="section" /></p>
<p>τὴν μὲν οὖν αἰτίαν καὶ τὴν ἀφορμὴν ὁ συμμαχικὸς πόλεμος ἔσχεν ἐκ τούτων, τὴν δ᾽ ἀρχὴν ἐκ τοῦ
μετὰ ταῦτα γενομένου δόγματος ἁπάντων τῶν συμμάχων:
<milestone n="7" unit="section" />
οἳ συνελθόντες εἰς τὴν τῶν Κορινθίων πόλιν
ἐπεκύρωσαν τὸ διαβούλιον διαπροστατεύσαντος Φι</p></div2><div2 type="chapter" n="14" org="uniform" sample="complete">
<milestone n="1" unit="section" />
<p>λίππου τοῦ βασιλέως. τὸ δὲ τῶν Ἀχαιῶν πλῆθος
μετά τινας ἡμέρας ἁθροισθὲν εἰς τὴν καθήκουσαν
σύνοδον, πικρῶς διέκειτο καὶ κοινῇ καὶ κατ᾽ ἰδίαν
πρὸς τὸν Ἄρατον, ὡς τοῦτον ὁμολογουμένως αἴτιον
γεγονότα τοῦ προειρημένου συμπτώματος.
<milestone n="2" unit="section" />
διὸ καὶ
τῶν ἀντιπολιτευομένων κατηγορούντων αὐτοῦ καὶ
φερόντων ἀπολογισμοὺς ἐναργεῖς, ἔτι μᾶλλον ἠγανάκτει καὶ παρωξύνετο τὸ πλῆθος.
<milestone n="3" unit="section" />
ἐδόκει γὰρ πρῶτον
ἁμάρτημα προφανὲς εἶναι τὸ μηδέπω τῆς ἀρχῆς
αὐτῷ καθηκούσης προλαβόντα τὸν ἀλλότριον καιρὸν
ἀναδέχεσθαι τοιαύτας πράξεις ἐν αἷς συνῄδει πολλάκις αὑτῷ διεσφαλμένῳ:
<milestone n="4" unit="section" />
δεύτερον δὲ καὶ μεῖζον
τούτου τὸ διαφεῖναι τοὺς Ἀχαιοὺς ἀκμὴν ἐν μέσῳ
Πελοποννήσου τῶν Αἰτωλῶν ὑπαρχόντων, ἄλλως
τε καὶ προδιειληφότα διότι σπεύδουσιν οἱ περὶ τὸν
Σκόπαν καὶ Δωρίμαχον κινεῖν τὰ καθεστῶτα καὶ
συνταράξαι τὸν πόλεμον:
<milestone n="5" unit="section" />
τρίτον δὲ τὸ συμβαλεῖν
τοῖς ὑπεναντίοις οὕτω μετ᾽ ὀλίγων μηδεμιᾶς κατεπειγούσης ἀνάγκης, δυνάμενον ἀσφαλῶς εἰς τὰς
παρακειμένας πόλεις ἀποχωρῆσαι καὶ συναγαγεῖν
τοὺς Ἀχαιοὺς καὶ τότε συμβαλεῖν τοῖς πολεμίοις,
εἰ τοῦτο πάντως ἡγεῖτο συμφέρειν:
<milestone n="6" unit="section" />
τελευταῖον καὶ
μέγιστον τὸ προθέμενον καὶ συμβαλεῖν οὕτως εἰκῇ
καὶ ἀσκόπως χρήσασθαι τοῖς πράγμασιν ὥστε παρέντα
τὰ πεδία καὶ τὴν τῶν ὁπλιτῶν χρείαν δι᾽ αὐτῶν
τῶν εὐζώνων ταῖς παρωρείαις πρὸς Αἰτωλοὺς ποιήσασθαι τὸν κίνδυνον, οἷς οὐδὲν ἦν τούτου προυργιαίτερον οὐδ᾽ οἰκειότερον.
<milestone n="7" unit="section" />
οὐ μὴν ἀλλ᾽ ἅμα τῷ
προελθόντα τὸν Ἄρατον ἀναμνῆσαι μὲν τῶν προπεπολιτευμένων καὶ πεπραγμένων πρότερον αὑτῷ,
φέρειν δ᾽ ἀπολογισμοὺς περὶ τῶν ἐγκαλουμένων ὡς
οὐ γέγονεν αἴτιος τῶν συμβεβηκότων, αἰτεῖσθαι δὲ
συγγνώμην, εἰ καί τι παρεώρακε κατὰ τὸν γενόμενον
κίνδυνον, οἴεσθαι δὲ δεῖν καὶ καθόλου σκοπεῖσθαι
τὰ πράγματα μὴ πικρῶς,
<milestone n="8" unit="section" />
ἀλλ᾽ ἀνθρωπίνως, οὕτως
ταχέως καὶ μεγαλοψύχως μετεμελήθη τὸ πλῆθος
ὥστε καὶ τοῖς συνεπιτιθεμένοις αὐτῷ τῶν ἀντιπολιτευομένων ἐπὶ πολὺ δυσαρεστῆσαι καὶ περὶ τῶν
ἑξῆς πάντα βουλεύεσθαι κατὰ τὴν Ἀράτου γνώμην.
ταῦτα μὲν οὖν εἰς τὴν προτέραν ἔπεσεν ὀλυμπιάδα,
<milestone n="9" unit="section" />
τὰ δ᾽ ἑξῆς εἰς τὴν τετταρακοστὴν ἐπὶ ταῖς ἑκατόν.</p></div2>
<div2 type="chapter" n="15" org="uniform" sample="complete">
<milestone n="1" unit="section" />
<p>ἦν δὲ τὰ δόξαντα τοῖς Ἀχαιοῖς ταῦτα: πρεσβεύειν πρὸς Ἠπειρώτας, Βοιωτούς, Φωκέας, Ἀκαρνᾶνας,
<milestone n="2" unit="section" />
Φίλιππον, καὶ διασαφεῖν τίνα τρόπον Αἰτωλοὶ
παρὰ τὰς συνθήκας μεθ᾽ ὅπλων ἤδη δὶς εἰσβεβληκότες εἴησαν εἰς τὴν Ἀχαΐαν, καὶ παρακαλεῖν αὐτοὺς βοηθεῖν κατὰ τὰς ὁμολογίας, προσδέξασθαι δὲ
καὶ τοὺς Μεσσηνίους εἰς τὴν συμμαχίαν,
<milestone n="3" unit="section" />
τὸν δὲ
στρατηγὸν ἐπιλέξαι τῶν Ἀχαιῶν πεζοὺς μὲν πεντακισχιλίους, ἱππεῖς δὲ πεντακοσίους, καὶ βοηθεῖν τοῖς
Μεσσηνίοις, ἐὰν ἐπιβαίνωσιν Αἰτωλοὶ τῆς χώρας
αὐτῶν:
<milestone n="4" unit="section" />
συντάξασθαι δὲ καὶ πρὸς Λακεδαιμονίους
καὶ πρὸς Μεσσηνίους ὅσους δεήσοι παρ᾽ ἀμφοῖν
ὑπάρχειν ἱππεῖς καὶ πεζοὺς πρὸς τὰς κοινὰς χρείας.
δοξάντων δὲ τούτων,
<milestone n="5" unit="section" />
οἱ μὲν Ἀχαιοὶ φέροντες γενναίως τὸ γεγονὸς οὔτε τοὺς Μεσσηνίους ἐγκατέλιπον οὔτε τὴν αὑτῶν πρόθεσιν, οἱ δὲ πρὸς τοὺς
συμμάχους καθεσταμένοι τὰς πρεσβείας ἐπετέλουν,
<milestone n="6" unit="section" />
ὁ δὲ στρατηγὸς τοὺς μὲν ἐκ τῆς Ἀχαΐας ἄνδρας ἐπέλεγε κατὰ τὸ δόγμα, πρὸς δὲ τοὺς Λακεδαιμονίους
καὶ Μεσσηνίους συνετάττετο πεζοὺς μὲν παρ᾽ ἑκατέρων ὑπάρχειν δισχιλίους καὶ πεντακοσίους, ἱππεῖς
δὲ πεντήκοντα καὶ διακοσίους,
<milestone n="7" unit="section" />
ὥστ᾽ εἶναι τὸ πᾶν
σύστημα πρὸς τὰς ἐπιγινομένας χρείας πεζοὺς μὲν
μυρίους, ἱππεῖς δὲ χιλίους.</p>
<p>οἱ δ᾽ Αἰτωλοί,
<milestone n="8" unit="section" />
παραγενομένης αὐτοῖς τῆς καθηκούσης ἐκκλησίας, συνελθόντες ἐβουλεύσαντο πρός
τε Λακεδαιμονίους καὶ Μεσσηνίους καὶ τοὺς ἄλλους
πάντας εἰρήνην ἄγειν, κακοπραγμονοῦντες καὶ βουλόμενοι φθείρειν καὶ λυμαίνεσθαι τοὺς τῶν Ἀχαιῶν
συμμάχους:
<milestone n="9" unit="section" />
πρὸς αὐτοὺς δὲ τοὺς Ἀχαιούς, ἐὰν μὲν
ἀφιστῶνται τῆς τῶν Μεσσηνίων συμμαχίας, ἄγειν
ἐψηφίσαντο τὴν εἰρήνην, εἰ δὲ μή, πολεμεῖν, πρᾶγμα
πάντων ἀλογώτατον.
<milestone n="10" unit="section" />
ὄντες γὰρ αὐτοὶ σύμμαχοι καὶ
τῶν Ἀχαιῶν καὶ τῶν Μεσσηνίων, εἰ μὲν οὗτοι πρὸς
ἀλλήλους φιλίαν ἄγοιεν καὶ συμμαχίαν, τὸν πόλεμον
τοῖς Ἀχαιοῖς ἐπήγγελλον: εἰ δ᾽ ἔχθραν ἕλοιντο πρὸς
τοὺς Μεσσηνίους, τὴν εἰρήνην αὐτοῖς ἐποίουν κατὰ
μόνας,
<milestone n="11" unit="section" />
ὥστε μηδ᾽ ὑπὸ λόγον πίπτειν τὴν ἀδικίαν αὐτῶν διὰ τὸ παρηλλαγμένον αὐτῶν τῶν ἐγχειρημάτων.</p></div2>
<div2 type="chapter" n="16" org="uniform" sample="complete">
<milestone n="1" unit="section" />
<p>οἱ δ᾽ Ἠπειρῶται καὶ Φίλιππος ὁ βασιλεὺς ἀκούσαντες τῶν πρέσβεων τοὺς μὲν Μεσσηνίους εἰς τὴν
συμμαχίαν προσέλαβον,
<milestone n="2" unit="section" />
ἐπὶ δὲ τοῖς ὑπὸ τῶν Αἰτωλῶν πεπραγμένοις παραυτίκα μὲν ἠγανάκτησαν, οὐ
μὴν ἐπὶ πλεῖον ἐθαύμασαν, διὰ τὸ μηδὲν παράδοξον, τῶν εἰθισμένων δέ τι πεποιηκέναι τοὺς Αἰτωλούς.
<milestone n="3" unit="section" />
διόπερ οὐδ᾽ ὠργίσθησαν ἐπὶ πλεῖον, ἀλλ᾽
ἐψηφίσαντο τὴν εἰρήνην ἄγειν πρὸς αὐτούς: οὕτως
ἡ συνεχὴς ἀδικία συγγνώμης τυγχάνει μᾶλλον τῆς
σπανίου καὶ παραδόξου πονηρίας.
<milestone n="4" unit="section" />
Αἰτωλοὶ γοῦν
τούτῳ τῷ τρόπῳ χρώμενοι, καὶ λῃστεύοντες συνεχῶς τὴν Ἑλλάδα, καὶ πολέμους ἀνεπαγγέλτους φέροντες πολλοῖς, οὐδ᾽ ἀπολογίας ἔτι κατηξίουν τοὺς
ἐγκαλοῦντας, ἀλλὰ καὶ προσεχλεύαζον, εἴ τις αὐτοὺς
εἰς δικαιοδοσίας προκαλοῖτο περὶ τῶν γεγονότων
ἢ καὶ νὴ Δία τῶν μελλόντων.
<milestone n="5" unit="section" />
οἱ δὲ Λακεδαιμόνιοι, προσφάτως μὲν ἠλευθερωμένοι δι᾽ Ἀντιγόνου
καὶ διὰ τῆς τῶν Ἀχαιῶν φιλοτιμίας, ὀφείλοντες δὲ
Μακεδόσι καὶ Φιλίππῳ μηδὲν ὑπεναντίον πράττειν,
διαπεμψάμενοι λάθρᾳ πρὸς τοὺς Αἰτωλοὺς φιλίαν
δι᾽ ἀπορρήτων ἔθεντο καὶ συμμαχίαν.
<milestone n="6" unit="section" /></p>
<p>ἤδη δ᾽ ἐπιλελεγμένων τῶν Ἀχαϊκῶν νεανίσκων
καὶ συντεταγμένων ὑπὲρ τῆς βοηθείας τῶν Λακεδαιμονίων καὶ Μεσσηνίων, Σκερδιλαΐδας ὁμοῦ καὶ
Δημήτριος ὁ Φάριος ἔπλευσαν ἐκ τῆς Ἰλλυρίδος ἐν
ἐνενήκοντα λέμβοις ἔξω τοῦ Λίσσου παρὰ τὰς πρὸς
Ῥωμαίους συνθήκας.
<milestone n="7" unit="section" />
οἳ τὸ μὲν πρῶτον τῇ Πύλῳ
προσμίξαντες καὶ ποιησάμενοι προσβολὰς ἀπέπεσον:
<milestone n="8" unit="section" />
μετὰ δὲ ταῦτα Δημήτριος μὲν ἔχων τοὺς πεντήκοντα τῶν λέμβων ὥρμησεν ἐπὶ νήσων, καὶ περιπλέων τινὰς μὲν ἠργυρολόγει, τινὰς δ᾽ ἐπόρθει τῶν
Κυκλάδων:
<milestone n="9" unit="section" />
Σκερδιλαΐδας δὲ ποιούμενος τὸν πλοῦν
ὡς ἐπ᾽ οἴκου προσεῖχε πρὸς Ναύπακτον μετὰ τετταράκοντα λέμβων, πεισθεὶς Ἀμυνᾷ τῷ βασιλεῖ τῶν
Ἀθαμάνων, ὃς ἐτύγχανε κηδεστὴς ὑπάρχων αὐτοῦ.
<milestone n="10" unit="section" />
ποιησάμενος δὲ συνθήκας πρὸς Αἰτωλοὺς δι᾽ Ἀγελάου περὶ τοῦ μερισμοῦ τῶν λαφύρων, ὑπέσχετο
συνεμβαλεῖν ὁμόσε τοῖς Αἰτωλοῖς εἰς τὴν Ἀχαΐαν.
<milestone n="11" unit="section" />
συνθέμενοι δὲ ταῦτα πρὸς τὸν Σκερδιλαΐδαν οἱ
περὶ τὸν Ἀγέλαον καὶ Δωρίμαχον καὶ Σκόπαν, πραττομένης αὐτοῖς τῆς τῶν Κυναιθέων πόλεως, συναθροίσαντες πανδημεὶ τοὺς Αἰτωλοὺς ἐνέβαλον εἰς</p></div2>
<div2 type="chapter" n="17" org="uniform" sample="complete">
<milestone n="1" unit="section" />
<p>τὴν Ἀχαΐαν μετὰ τῶν Ἰλλυριῶν. ἀρίστων δ᾽ ὁ τῶν
Αἰτωλῶν στρατηγός, οὐ προσποιούμενος οὐδὲν τῶν
γινομένων, ἦγε τὴν ἡσυχίαν ἐπὶ τῆς οἰκείας, φάσκων οὐ πολεμεῖν τοῖς Ἀχαιοῖς, ἀλλὰ διατηρεῖν
τὴν εἰρήνην, εὔηθες καὶ παιδικὸν πρᾶγμα ποιῶν:
<milestone n="2" unit="section" />
δῆλον γὰρ ὡς εὐήθη καὶ μάταιον εἰκὸς φαίνεσθαι
τὸν τοιοῦτον, ὅταν ὑπολαμβάνῃ τοῖς λόγοις ἐπικρύψασθαι τὰς τῶν πραγμάτων ἐναργείας.
<milestone n="3" unit="section" />
οἱ δὲ περὶ
τὸν Δωρίμαχον διὰ τῆς Ἀχαιάτιδος ποιησάμενοι τὴν
πορείαν, ἧκον ἄφνω πρὸς τὴν Κύναιθαν.
<milestone n="4" unit="section" />
συνέβαινε
δὲ τοὺς Κυναιθεῖς, ὄντας Ἀρκάδας, ἐκ πολλῶν χρόνων ἐν ἀκαταπαύστοις καὶ μεγάλαις συνεσχῆσθαι
στάσεσι, καὶ πολλὰς μὲν κατ᾽ ἀλλήλων πεποιῆσθαι
σφαγὰς καὶ φυγάς, πρὸς δὲ τούτοις ἁρπαγὰς ὑπαρχόντων,
<milestone n="5" unit="section" />
ἔτι δὲ γῆς ἀναδασμούς, τέλος δ᾽ ἐπικρατῆσαι τοὺς τὰ τῶν Ἀχαιῶν αἱρουμένους καὶ κατασχεῖν τὴν πόλιν, φυλακὴν ἔχοντας τῶν τειχῶν καὶ
στρατηγὸν τῆς πόλεως ἐξ Ἀχαΐας.
<milestone n="6" unit="section" />
τούτων δ᾽ οὕτως
ἐχόντων, ὀλίγοις ἔμπροσθεν χρόνοις τῆς τῶν Αἰτωλῶν παρουσίας διαπεμπομένων τῶν φυγάδων πρὸς
τοὺς ἐν τῇ πόλει, καὶ δεομένων διαλυθῆναι πρὸς
αὑτοὺς καὶ κατάγειν σφᾶς εἰς τὴν οἰκείαν,
<milestone n="7" unit="section" />
πεισθέντες οἱ κατέχοντες τὴν πόλιν ἐπρέσβευον πρὸς τὸ
τῶν Ἀχαιῶν ἔθνος, βουλόμενοι μετὰ τῆς ἐκείνων
γνώμης ποιεῖσθαι τὰς διαλύσεις.
<milestone n="8" unit="section" />
[τῶν Ἀχαιῶν]
ἐπιχωρησάντων δ᾽ ἑτοίμως διὰ τὸ πεπεῖσθαι σφίσιν
ἀμφοτέρους εὐνοήσειν, ἅτε τῶν μὲν κατεχόντων τὴν
πόλιν ἐν τοῖς Ἀχαιοῖς ἐχόντων πάσας τὰς ἐλπίδας,
τῶν δὲ καταπορευομένων μελλόντων τυγχάνειν τῆς
σωτηρίας διὰ τὴν τῶν Ἀχαιῶν συγκατάθεσιν,
<milestone n="9" unit="section" />
οὕτως
ἀποστείλαντες τὴν παραφυλακὴν καὶ τὸν στρατηγὸν
ἐκ τῆς πόλεως οἱ Κυναιθεῖς διελύσαντο καὶ κατήγαγον τοὺς φυγάδας, ὄντας σχεδὸν εἰς τριακοσίους,
λαβόντες πίστεις τῶν παρ᾽ ἀνθρώποις νομιζομένων
τὰς ἰσχυροτάτας.
<milestone n="10" unit="section" />
οἱ δὲ κατανοστήσαντες οὐχ ὡς
αἰτίας ἢ προφάσεως ἐπιγενομένης τοῦ δοκεῖν ἄλλης
διαφορᾶς ἀρχὴν αὐτοῖς τινα γεγενῆσθαι, τὸ δ᾽ ἐναντίον παραχρῆμα κατελθόντες εὐθέως ἐπεβούλευον
τῇ πατρίδι καὶ τοῖς σώσασι.
<milestone n="11" unit="section" />
καί μοι δοκοῦσι, καθ᾽
ὃν καιρὸν ἐπὶ τῶν σφαγίων τοὺς ὅρκους καὶ τὰς
πίστεις ἐδίδοσαν ἀλλήλοις, τότε μάλιστα διανοεῖσθαι
περί τε τῆς εἰς τὸ θεῖον καὶ τοὺς πιστεύσαντας ἀσεβείας.
<milestone n="12" unit="section" />
ἅμα γὰρ τῷ μετασχεῖν τῆς πολιτείας εὐθέως
ἐπεσπῶντο τοὺς Αἰτωλοὺς καὶ τούτοις ἔπραττον τὴν
πόλιν, σπεύδοντες τοὺς σώσαντας ἅμα καὶ τὴν θρέ</p></div2><div2 type="chapter" n="18" org="uniform" sample="complete">
<milestone n="1" unit="section" />
<p>ψασαν ἄρδην ἀπολέσαι. τὴν δὲ πρᾶξιν τοιᾷδέ τινι
τόλμῃ καὶ τοιούτῳ τρόπῳ συνεστήσαντο.
<milestone n="2" unit="section" />
πολέμαρχοι
τῶν κατεληλυθότων τινὲς ἐγεγόνεισαν: ταύτην δὲ
συμβαίνει τὴν ἀρχὴν κλείειν τὰς πύλας καὶ τὸν
μεταξὺ χρόνον κυριεύειν τῶν κλειδῶν, ποιεῖσθαι δὲ
καὶ τὸ καθ᾽ ἡμέραν τὴν δίαιταν ἐπὶ τῶν πυλώνων.
<milestone n="3" unit="section" />
οἱ μὲν οὖν Αἰτωλοὶ διεσκευασμένοι καὶ τὰς κλίμακας ἑτοίμας ἔχοντες ἐπετήρουν τὸν καιρόν:
<milestone n="4" unit="section" />
οἱ δὲ
πολεμαρχοῦντες τῶν φυγάδων κατασφάξαντες τοὺς
συνάρχοντας ἐπὶ τοῦ πυλῶνος ἀνέῳξαν τὴν πύλην.
<milestone n="5" unit="section" />
οὗ συμβάντος τινὲς μὲν τῶν Αἰτωλῶν διὰ ταύτης
εἰσέπιπτον, τινὲς δὲ τὰς κλίμακας προσερείσαντες
ἐβιάσαντο διὰ τούτων καὶ κατελάμβανον τὸ τεῖχος.
οἱ δ᾽ ἐν τῇ πόλει πάντες,
<milestone n="6" unit="section" />
ἐκπλαγεῖς ὄντες ἐπὶ τοῖς
συντελουμένοις, ἀπόρως καὶ δυσχρήστως εἶχον πρὸς
τὸ συμβαῖνον: οὔτε γὰρ πρὸς τοὺς διὰ τῆς πύλης
εἰσπίπτοντας οἷοί τ᾽ ἦσαν βοηθεῖν ἀπερισπάστως διὰ
τοὺς πρὸς τὰ τείχη προσβάλλοντας, οὐδὲ μὴν τοῖς
τείχεσιν ἐπαμύνειν διὰ τοὺς τῇ πύλῃ βιαζομένους.
<milestone n="7" unit="section" />
οἱ δ᾽ Αἰτωλοὶ διὰ ταύτας τὰς αἰτίας ταχέως ἐγκρατεῖς γενόμενοι τῆς πόλεως, τῶν ἀδίκων ἔργων ἓν
τοῦτ᾽ ἔπραξαν δικαιότατον: πρώτους γὰρ τοὺς εἰσαγαγόντας καὶ προδόντας αὐτοῖς τὴν πόλιν κατασφάξαντες διήρπασαν τοὺς τούτων βίους.
<milestone n="8" unit="section" />
ὁμοίως δὲ
καὶ τοῖς ἄλλοις ἐχρήσαντο πᾶσι: τὸ δὲ τελευταῖον
ἐπισκηνώσαντες ἐπὶ τὰς οἰκίας ἐξετοιχωρύχησαν μὲν
τοὺς βίους, ἐστρέβλωσαν δὲ πολλοὺς τῶν Κυναιθέων, οἷς ἠπίστησαν ἔχειν κεκρυμμένα διάφορον ἢ
κατασκευάσματ᾽ ἤπερ ἄλλο τι τῶν πλείονος ἀξίων.
<milestone n="9" unit="section" /></p>
<p>τοῦτον δὲ τὸν τρόπον λωβησάμενοι τοὺς Κυναιθεῖς ἀνεστρατοπέδευσαν, ἀπολιπόντες φυλακὴν
τῶν τειχῶν, καὶ προῆγον ὡς ἐπὶ Λούσων:
<milestone n="10" unit="section" />
καὶ παραγενόμενοι πρὸς τὸ τῆς Ἀρτέμιδος ἱερόν, ὃ κεῖται
μὲν μεταξὺ Κλείτορος καὶ Κυναίθης, ἄσυλον δὲ
νενόμισται παρὰ τοῖς Ἕλλησιν, ἀνετείνοντο διαρπάσειν τὰ θρέμματα τῆς θεοῦ καὶ τἄλλα τὰ περὶ τὸν
ναόν.
<milestone n="11" unit="section" />
οἱ δὲ Λουσιᾶται νουνεχῶς δόντες τινὰ τῶν
κατασκευασμάτων τῆς θεοῦ, παρῃτήσαντο τὴν τῶν
Αἰτωλῶν ἀσέβειαν τοῦ μηδὲν παθεῖν ἀνήκεστον.
<milestone n="12" unit="section" />
οἱ δὲ δεξάμενοι παραχρῆμ᾽ ἀναζεύξαντες προσεστρατοπέδευσαν τῇ τῶν Κλειτορίων πόλει.</p></div2>
<div2 type="chapter" n="19" org="uniform" sample="complete">
<milestone n="1" unit="section" />
<p>κατὰ δὲ τοὺς καιροὺς τούτους ὁ τῶν Ἀχαιῶν
στρατηγὸς Ἄρατος ἐξαπέστειλε μὲν πρὸς Φίλιππον
παρακαλῶν βοηθεῖν, συνῆγε δὲ τοὺς ἐπιλέκτους,
μετεπέμπετο δὲ παρὰ Λακεδαιμονίων καὶ Μεσσηνίων τοὺς διατεταγμένους κατὰ τὰς ὁμολογίας.
<milestone n="2" unit="section" />
οἱ
δ᾽ Αἰτωλοὶ τὸ μὲν πρῶτον παρεκάλουν τοὺς Κλειτορίους ἀποστάντας τῶν Ἀχαιῶν αἱρεῖσθαι τὴν πρὸς
αὑτοὺς συμμαχίαν.
<milestone n="3" unit="section" />
τῶν δὲ Κλειτορίων ἁπλῶς οὐ
προσιεμένων τοὺς λόγους, προσβολὰς ἐποιοῦντο,
καὶ προσερείδοντες τὰς κλίμακας τοῖς τείχεσι κατεπείραζον τῆς πόλεως.
<milestone n="4" unit="section" />
ἀμυνομένων δὲ γενναίως καὶ
τολμηρῶς τῶν ἔνδον, εἴξαντες τοῖς πράγμασιν ἀνεστρατοπέδευσαν, καὶ προαγαγόντες αὖθις ὡς ἐπὶ
τὴν Κύναιθαν, ὅμως τὰ θρέμματα τῆς θεοῦ περισύραντες ἀπήγαγον.
<milestone n="5" unit="section" />
καὶ τὸ μὲν πρῶτον παρεδίδοσαν τοῖς Ἠλείοις τὴν Κύναιθαν: οὐ βουλομένων
δὲ προσδέξασθαι τῶν Ἠλείων, ἐπεβάλοντο μὲν δι᾽
αὑτῶν κατέχειν τὴν πόλιν, στρατηγὸν ἐπιστήσαντες
Εὐριπίδαν,
<milestone n="6" unit="section" />
μετὰ δὲ ταῦτα πάλιν δείσαντες ἐκ τῶν
προσαγγελλομένων τὴν ἐκ Μακεδονίας βοήθειαν,
ἐμπρήσαντες τὴν πόλιν ἀπηλλάγησαν, καὶ προῆγον
αὖτις ὡς ἐπὶ τὸ Ῥίον, ταύτῃ κρίνοντες ποιεῖσθαι
τὴν διάβασιν.
<milestone n="7" unit="section" />
ὁ δὲ Ταυρίων, πυνθανόμενος τὴν
τῶν Αἰτωλῶν εἰσβολὴν καὶ τὰ περὶ τὴν Κύναιθαν
πεπραγμένα, θεωρῶν δὲ τὸν Δημήτριον τὸν Φάριον
ἀπὸ τῶν νήσων εἰς τὰς Κεγχρεὰς καταπεπλευκότα,
παρεκάλει τοῦτον βοηθῆσαι τοῖς Ἀχαιοῖς καὶ διισθμίσαντα τοὺς λέμβους ἐπιτίθεσθαι τῇ τῶν Αἰτωλῶν
διαβάσει.
<milestone n="8" unit="section" />
ὁ δὲ Δημήτριος λυσιτελῆ μέν, οὐκ εὐσχήμονα δὲ πεποιημένος τὴν ἀπὸ τῶν νήσων ἐπάνοδον, διὰ τὸν τῶν Ῥοδίων ἐπ᾽ αὐτὸν ἀνάπλουν,
ἄσμενος ὑπήκουσε τῷ Ταυρίωνι, προσδεξαμένου
'κείνου τὴν εἰς τὴν ὑπέρβασιν τῶν λέμβων δαπάνην.
<milestone n="9" unit="section" />
οὗτος μὲν οὖν ὑπερισθμίσας, καὶ δυσὶ καθυστερήσας ἡμέραις τῆς τῶν Αἰτωλῶν διαβάσεως,
προκατασύρας τινὰς τόπους τῆς παραλίας τῆς τῶν
Αἰτωλῶν κατήχθη πάλιν εἰς τὴν Κόρινθον.
<milestone n="10" unit="section" />
Λακεδαιμόνιοι δὲ τὸ μὲν πέμπειν τὰς βοηθείας κατὰ τὴν
διάταξιν ἐνεκάκησαν, βραχεῖς δέ τινας παντελῶς
ἱππεῖς καὶ πεζούς, στοχαζόμενοι τοῦ δοκεῖν μόνον,
ἐξέπεμψαν.
<milestone n="11" unit="section" />
Ἄρατος δὲ τοὺς Ἀχαιοὺς ἔχων πολιτικώτερον ἢ στρατηγικώτερον ὑπὲρ τῶν παρόντων
ἐβουλεύσατο:
<milestone n="12" unit="section" />
μέχρι γὰρ τούτου τὴν ἡσυχίαν ἦγε,
προσανέχων καὶ μεμνημένος τῆς προγεγενημένης
συμφορᾶς, ἕως οὗ πάντα διαπραξάμενοι κατὰ τὰς
αὑτῶν προαιρέσεις οἱ περὶ τὸν Σκόπαν καὶ Δωρίμαχον ἐπανῆλθον εἰς τὴν οἰκείαν, καίπερ διὰ τόπων
ποιούμενοι τὰς πορείας εὐεπιθέτων καὶ στενῶν καὶ
μόνον σαλπιγκτοῦ δεομένων.
<milestone n="13" unit="section" />
Κυναιθεῖς δὲ μεγάλοις
ἀτυχήμασιν ὑπ᾽ Αἰτωλῶν καὶ μεγάλαις συμφοραῖς
περιπεσόντες ὅμως πάντων ἀνθρώπων ἔδοξαν ἠτυχηκέναι δικαιότατα.</p></div2>
<div2 type="chapter" n="20" org="uniform" sample="complete">
<milestone n="1" unit="section" />
<p>ἐπειδὴ δὲ κοινῇ τὸ τῶν Ἀρκάδων ἔθνος ἔχει
τινὰ παρὰ πᾶσι τοῖς Ἕλλησιν ἐπ᾽ ἀρετῇ φήμην, οὐ
μόνον διὰ τὴν ἐν τοῖς ἤθεσι καὶ βίοις φιλοξενίαν
καὶ φιλανθρωπίαν, μάλιστα δὲ διὰ τὴν εἰς τὸ θεῖον
εὐσέβειαν,
<milestone n="2" unit="section" />
ἄξιον βραχὺ διαπορῆσαι περὶ τῆς Κυναιθέων ἀγριότητος, πῶς ὄντες ὁμολογουμένως Ἀρκάδες τοσοῦτο κατ᾽ ἐκείνους τοὺς καιροὺς διήνεγκαν
τῶν ἄλλων Ἑλλήνων ὠμότητι καὶ παρανομίᾳ.
<milestone n="3" unit="section" />
δοκοῦσι δέ μοι, διότι τὰ καλῶς ὑπὸ τῶν ἀρχαίων
ἐπινενοημένα καὶ φυσικῶς συντεθεωρημένα περὶ
πάντας τοὺς κατοικοῦντας τὴν Ἀρκαδίαν, ταῦτα
δὴ πρῶτοι καὶ μόνοι τῶν Ἀρκάδων ἐγκατέλιπον.
μουσικὴν γάρ,
<milestone n="4" unit="section" />
τήν γ᾽ ἀληθῶς μουσικήν, πᾶσι μὲν
ἀνθρώποις ὄφελος ἀσκεῖν, Ἀρκάσι δὲ καὶ ἀναγκαῖον.
οὐ γὰρ ἡγητέον μουσικήν,
<milestone n="5" unit="section" />
ὡς Ἔφορός φησιν ἐν τῷ
προοιμίῳ τῆς ὅλης πραγματείας, οὐδαμῶς ἁρμόζοντα
λόγον αὑτῷ ῥίψας, ἐπ᾽ ἀπάτῃ καὶ γοητείᾳ παρεισῆχθαι τοῖς ἀνθρώποις,
<milestone n="6" unit="section" />
οὐδὲ τοὺς παλαιοὺς Κρητῶν
καὶ Λακεδαιμονίων αὐλὸν καὶ ῥυθμὸν εἰς τὸν πόλεμον ἀντὶ σάλπιγγος εἰκῇ νομιστέον εἰσαγαγεῖν,
<milestone n="7" unit="section" />
οὐδὲ τοὺς πρώτους Ἀρκάδων εἰς τὴν ὅλην πολιτείαν τὴν μουσικὴν παραλαβεῖν ἐπὶ τοσοῦτον ὥστε
μὴ μόνον παισὶν οὖσιν, ἀλλὰ καὶ νεανίσκοις γενομένοις ἕως τριάκοντ᾽ ἐτῶν κατ᾽ ἀνάγκην σύντροφον
ποιεῖν αὐτήν, τἄλλα τοῖς βίοις ὄντας αὐστηροτάτους.
<milestone n="8" unit="section" />
ταῦτα γὰρ πᾶσίν ἐστι γνώριμα καὶ συνήθη,
διότι σχεδὸν παρὰ μόνοις Ἀρκάσι πρῶτον μὲν οἱ
παῖδες ἐκ νηπίων ᾁδειν ἐθίζονται κατὰ νόμους τοὺς
ὕμνους καὶ παιᾶνας, οἷς ἕκαστοι κατὰ τὰ πάτρια
τοὺς ἐπιχωρίους ἥρωας καὶ θεοὺς ὑμνοῦσι:
<milestone n="9" unit="section" />
μετὰ
δὲ ταῦτα τοὺς Φιλοξένου καὶ Τιμοθέου νόμους μανθάνοντες πολλῇ φιλοτιμίᾳ χορεύουσι κατ᾽ ἐνιαυτὸν
τοῖς Διονυσιακοῖς αὐληταῖς ἐν τοῖς θεάτροις, οἱ μὲν
παῖδες τοὺς παιδικοὺς ἀγῶνας, οἱ δὲ νεανίσκοι τοὺς
τῶν ἀνδρῶν λεγομένους.
<milestone n="10" unit="section" />
ὁμοίως γε μὴν καὶ παρ᾽
ὅλον τὸν βίον τὰς ἀγωγὰς τὰς ἐν ταῖς συνουσίαις
οὐχ οὕτως ποιοῦνται διὰ τῶν ἐπεισάκτων ἀκροαμάτων ὡς δι᾽ αὑτῶν, ἀνὰ μέρος ᾁδειν ἀλλήλοις προστάττοντες.
<milestone n="11" unit="section" />
καὶ τῶν μὲν ἄλλων μαθημάτων ἀρνηθῆναί τι μὴ γινώσκειν οὐδὲν αἰσχρὸν ἡγοῦνται,
τήν γε μὴν ᾠδὴν οὔτ᾽ ἀρνηθῆναι δύνανται διὰ τὸ
κατ᾽ ἀνάγκην πάντας μανθάνειν, οὔθ᾽ ὁμολογοῦντες ἀποτρίβεσθαι διὰ τὸ τῶν αἰσχρῶν παρ᾽ αὐτοῖς
νομίζεσθαι τοῦτο.
<milestone n="12" unit="section" />
καὶ μὴν ἐμβατήρια μετ᾽ αὐλοῦ
καὶ τάξεως ἀσκοῦντες, ἔτι δ᾽ ὀρχήσεις ἐκπονοῦντες
μετὰ κοινῆς ἐπιστροφῆς καὶ δαπάνης κατ᾽ ἐνιαυτὸν
ἐν τοῖς θεάτροις ἐπιδείκνυνται τοῖς αὑτῶν πολίταις</p></div2>
<div2 type="chapter" n="21" org="uniform" sample="complete">
<milestone n="1" unit="section" />
<p>οἱ νέοι. ταῦτά τέ μοι δοκοῦσιν οἱ πάλαι παρεισαγαγεῖν οὐ τρυφῆς καὶ περιουσίας χάριν, ἀλλὰ
θεωροῦντες μὲν τὴν ἑκάστων αὐτουργίαν καὶ συλλήβδην τὸ τῶν βίων ἐπίπονον καὶ σκληρόν, θεωροῦντες δὲ τὴν τῶν ἠθῶν αὐστηρίαν, ἥτις αὐτοῖς
παρέπεται διὰ τὴν τοῦ περιέχοντος ψυχρότητα καὶ
στυγνότητα τὴν κατὰ τὸ πλεῖστον ἐν τοῖς τόποις
ὑπάρχουσαν, ᾧ συνεξομοιοῦσθαι πεφύκαμεν πάντες
ἄνθρωποι κατ᾽ ἀνάγκην:
<milestone n="2" unit="section" />
οὐ γὰρ δι᾽ ἄλλην, διὰ
δὲ ταύτην τὴν αἰτίαν κατὰ τὰς ἐθνικὰς καὶ τὰς
ὁλοσχερεῖς διαστάσεις πλεῖστον ἀλλήλων διαφέρομεν
ἤθεσί τε καὶ μορφαῖς καὶ χρώμασιν, ἔτι δὲ τῶν
ἐπιτηδευμάτων τοῖς πλείστοις.
<milestone n="3" unit="section" />
βουλόμενοι δὲ μαλάττειν καὶ κιρνᾶν τὸ τῆς φύσεως αὔθαδες καὶ
σκληρόν, τά τε προειρημένα πάντα παρεισήγαγον,
καὶ πρὸς τούτοις συνόδους κοινὰς καὶ θυσίας πλείστας ὁμοίως ἀνδράσι καὶ γυναιξὶ κατείθισαν, ἔτι δὲ
χοροὺς παρθένων ὁμοῦ καὶ παίδων,
<milestone n="4" unit="section" />
καὶ συλλήβδην
πᾶν ἐμηχανήσαντο, σπεύδοντες τὸ τῆς ψυχῆς ἀτέραμνον διὰ τῆς τῶν ἐθισμῶν κατασκευῆς ἐξημεροῦν
καὶ πραΰνειν.
<milestone n="5" unit="section" />
ὧν Κυναιθεῖς ὀλιγωρήσαντες εἰς
τέλος, καὶ ταῦτα. πλείστης δεόμενοι τῆς τοιαύτης
ἐπικουρίας διὰ τὸ σκληρότατον παρὰ πολὺ τῆς Ἀρκαδίας ἔχειν ἀέρα καὶ τόπον, πρὸς αὐτὰς δὲ τὰς
ἐν ἀλλήλοις διατριβὰς καὶ φιλοτιμίας ὁρμήσαντες,
<milestone n="6" unit="section" />
τέλος ἀπεθηριώθησαν οὕτως ὥστε μηδ᾽ ἐν ὁποίᾳ
γεγονέναι τῶν Ἑλληνίδων πόλεων ἀσεβήματα μείζονα καὶ συνεχέστερα.
<milestone n="7" unit="section" />
σημεῖον δὲ τῆς Κυναιθέων
ἀτυχίας περὶ τοῦτο τὸ μέρος καὶ τῆς τῶν ἄλλων
Ἀρκάδων τοῖς τοιούτοις τῶν ἐπιτηδευμάτων δυσαρεστήσεως:
<milestone n="8" unit="section" />
καθ᾽ οὓς γὰρ καιροὺς τὴν μεγάλην σφαγὴν ποιήσαντες Κυναιθεῖς ἐπρέσβευσαν πρὸς Λακεδαιμονίους, εἰς ἃς πόλεις ποτ᾽ Ἀρκαδικὰς εἰσῆλθον
κατὰ τὴν ὁδόν, οἱ μὲν ἄλλοι παραχρῆμα πάντες
αὐτοὺς ἐξεκήρυξαν,
<milestone n="9" unit="section" />
Μαντινεῖς δὲ μετὰ τὴν ἀπαλλαγὴν αὐτῶν καὶ καθαρμὸν ἐποιήσαντο καὶ σφάγια
περιήνεγκαν τῆς τε πόλεως κύκλῳ καὶ τῆς χώρας
πάσης.
<milestone n="10" unit="section" /></p>
<p>ταῦτα μὲν οὖν ἡμῖν εἰρήσθω χάριν τοῦ μὴ
διὰ μίαν πόλιν τὸ κοινὸν ἦθος διαβάλλεσθαι τῶν
Ἀρκάδων, ὁμοίως δὲ καὶ τοῦ μὴ νομίσαντας ἐνίους
τῶν κατοικούντων τὴν Ἀρκαδίαν περιουσίας χάριν
τὰ κατὰ μουσικὴν ἐπὶ πλεῖον ἀσκεῖσθαι παρ᾽ αὑτοῖς ὀλιγωρεῖν ἐγχειρῆσαι τούτου τοῦ μέρους,
<milestone n="11" unit="section" />
ἔτι
δὲ καὶ Κυναιθέων ἕνεκεν, ἵν᾽ ἄν ποτ᾽ αὐτοῖς ὁ
θεὸς εὖ δῷ, τραπέντες πρὸς παιδείαν ἡμερῶσιν
αὑτούς, καὶ μάλιστα ταύτης πρὸς μουσικήν: οὕτως
γὰρ μόνως ἂν λήξαιεν τῆς τότε περὶ αὐτοὺς γενομένης ἀγριότητος.
<milestone n="12" unit="section" />
ἡμεῖς δ᾽ ἐπειδὴ τὰ περὶ Κυναιθέων ὑποπίπτοντα δεδηλώκαμεν, αὖτις ἐπὶ τὴν
ἐκτροπὴν ἐπάνιμεν.</p></div2>
<div2 type="chapter" n="22" org="uniform" sample="complete">
<milestone n="1" unit="section" />
<p>Αἰτωλοὶ μὲν οὖν τοιαῦτα διεργασάμενοι κατὰ
τὴν Πελοπόννησον ἧκον εἰς τὴν οἰκείαν ἀσφαλῶς.
<milestone n="2" unit="section" />
Φίλιππος δὲ μετὰ δυνάμεως βοηθῶν τοῖς Ἀχαιοῖς
παρῆν εἰς Κόρινθον: ὑστερήσας δὲ τοῦ καιροῦ διαπέστειλε βιβλιαφόρους πρὸς πάντας τοὺς συμμάχους,
παρακαλῶν πέμπειν ἑκάστους παρ᾽ αὑτῶν κατὰ
σπουδὴν εἰς Κόρινθον τοὺς βουλευσομένους ὑπὲρ
τῶν κοινῇ συμφερόντων.
<milestone n="3" unit="section" />
αὐτὸς δ᾽ ἀναζεύξας ὡς
ἐπὶ Τεγέας προῆγε, πυνθανόμενος τοὺς Λακεδαιμονίους εἰς σφαγὰς καὶ ταραχὰς ἐμπεπτωκέναι πρὸς
ἀλλήλους.
<milestone n="4" unit="section" />
οἱ γὰρ Λακεδαιμόνιοι συνήθεις ὄντες
βασιλεύεσθαι καὶ πάντως τοῖς προεστῶσι πειθαρχεῖν,
τότε προσφάτως μὲν ἠλευθερωμένοι δι᾽ Ἀντιγόνου,
βασιλέως δ᾽ οὐχ ὑπάρχοντος παρ᾽ αὐτοῖς, ἐστασίαζον πρὸς σφᾶς, πάντες ὑπολαμβάνοντες ἴσον αὑτοῖς
μετεῖναι τῆς πολιτείας.
<milestone n="5" unit="section" />
τὰς μὲν οὖν ἀρχὰς οἱ μὲν
δύο τῶν ἐφόρων ἄδηλον εἶχον τὴν γνώμην, οἱ δὲ
τρεῖς ἐκοινώνουν τοῖς Αἰτωλοῖς τῶν πραγμάτων,
πεπεισμένοι διὰ τὴν ἡλικίαν τὸν Φίλιππον οὐδέπω
δυνήσεσθαι τοῖς κατὰ τὴν Πελοπόννησον πράγμασιν ἐπαρκεῖν.
<milestone n="6" unit="section" />
ἐπεὶ δ᾽ οἱ μὲν Αἰτωλοὶ παρὰ τὴν
προσδοκίαν αὐτῶν ἐκ Πελοποννήσου ταχεῖαν ἐποιήσαντο τὴν ἐπάνοδον, ὁ δὲ Φίλιππος ἐκ Μακεδονίας ἔτι θάττω τὴν παρουσίαν,
<milestone n="7" unit="section" />
ἀπιστοῦντες οἱ τρεῖς
ἑνὶ τῶν δυεῖν Ἀδειμάντῳ διὰ τὸ συνειδέναι μὲν
σφίσι πάσας τὰς ἐπιβολάς, μὴ λίαν δὲ τοῖς γινομένοις εὐδοκεῖν, ἠγωνίων μὴ συνεγγίσαντος τοῦ
βασιλέως πάντα τὰ πραττόμενα πρὸς τὸν Φίλιππον
ἐξηγήσηται.
<milestone n="8" unit="section" />
δι᾽ ἃ δὴ συλλαλήσαντές τισι τῶν νέων
ἐκήρυττον εἰς τὸ τῆς Χαλκιοίκου τέμενος μετὰ τῶν
ὅπλων ἰέναι τοὺς ἐν ταῖς ἡλικίαις, ὡς τῶν Μακεδόνων ἐπὶ τὴν πόλιν παραγινομένων.
<milestone n="9" unit="section" />
ταχὺ δὲ διὰ
τὸ παράδοξον ἁθροισθέντων, δυσαρεστῶν Ἀδείμαντος τοῖς γινομένοις ἐπειρᾶτο προπορευθεὶς παρακαλεῖν καὶ διδάσκειν διότι "
<milestone n="10" unit="section" />
πρῴην ἔδει τὰ κηρύγματα ταῦτα καὶ τοὺς ἁθροισμοὺς τοὺς ἐν τοῖς
ὅπλοις παραγγέλλειν, καθ᾽ ὃν καιρὸν τοὺς Αἰτωλοὺς πολεμίους ὄντας ἠκούομεν τοῖς ὅρους τῆς χώρας
ἡμῶν συνεγγίζειν, οὐ νῦν, ὅτε Μακεδόνας τοὺς
εὐεργέτας καὶ σωτῆρας πυνθανόμεθα πλησιάζειν
μετὰ τοῦ βασιλέως"
<milestone n="11" unit="section" />
. ἔτι δ᾽ αὐτοῦ ταῦτ᾽ ἀνακρουομένου, προσπεσόντες οἱ παρακεκλημένοι τῶν νέων
τοῦτόν τε συνεκέντησαν καὶ μετὰ τούτου Σθενέλαον, Ἀλκαμένη, Θυέστην, Βιωνίδαν, ἑτέρους τῶν
πολιτῶν καὶ πλείους.
<milestone n="12" unit="section" />
οἱ δὲ περὶ Πολυφόνταν καί
τινες ἅμα τούτοις ἐμφρόνως προϊδόμενοι τὸ μέλλον,</p></div2>
<div2 type="chapter" n="23" org="uniform" sample="complete">
<milestone n="1" unit="section" />
<p>ἀπεχώρησαν πρὸς τὸν Φίλιππον. ταῦτα δὲ πράξαντες εὐθέως ἔπεμπον οἱ προεστῶτες ἔφοροι τῶν
πραγμάτων τοὺς κατηγορήσοντας πρὸς τὸν Φίλιππον τῶν ἀνῃρημένων καὶ παρακαλέσοντας αὐτὸν
ἐπισχεῖν τὴν παρουσίαν, ἕως ἂν ἐκ τοῦ γεγονότος
κινήματος εἰς τὴν ἀποκατάστασιν ἔλθῃ τὰ κατὰ
τὴν πόλιν: γινώσκειν δὲ διότι πρόκειται διατηρεῖν
αὐτοῖς πάντα τὰ δίκαια καὶ φιλάνθρωπα πρὸς Μακεδόνας:
<milestone n="2" unit="section" />
οἳ καὶ συμμίξαντες ἤδη περὶ τὸ Παρθένιον
ὄρος ὄντι τῷ βασιλεῖ διελέχθησαν ἀκολούθως ταῖς
ἐντολαῖς.
<milestone n="3" unit="section" />
ὁ δὲ διακούσας παρεκάλεσε τοὺς ἥκοντας
κατὰ σπουδὴν ποιήσασθαι τὴν εἰς οἶκον ἐπάνοδον
καὶ δηλοῦν τοῖς ἐφόροις ὅτι κατὰ τὸ συνεχὲς πορευθεὶς αὐτὸς μὲν ἐν Τεγέᾳ ποιήσεται τὴν στρατοπεδείαν, ἐκείνους δ᾽ οἴεται δεῖν τὴν ταχίστην ἐκπέμπειν
ἄνδρας ἀξιοχρέους τοὺς κοινολογησομένους πρὸς
αὑτὸν ὑπὲρ τῶν ἐνεστώτων.
<milestone n="4" unit="section" />
ποιησάντων δὲ τὸ προσταχθὲν τῶν ἀπαντησάντων, διακούσαντες τὰ παρὰ
τοῦ βασιλέως οἱ προεστῶτες τῶν Λακεδαιμονίων
<milestone n="5" unit="section" />
ἐξέπεμψαν ἄνδρας δέκα πρὸς τὸν Φίλιππον οἳ καὶ
πορευθέντες εἰς τὴν Τεγέαν καὶ παρελθόντες εἰς
τὸ τοῦ βασιλέως συνέδριον, Ὠμίου προεστῶτος αὐτῶν, κατηγόρησαν μὲν τῶν περὶ τὸν Ἀδείμαντον
ὡς αἰτίων γεγονότων τῆς κινήσεως,
<milestone n="6" unit="section" />
πάντα δ᾽ ὑπισχνοῦνται ποιήσειν αὐτοὶ τῷ Φιλίππῳ τὰ κατὰ τὴν
συμμαχίαν, καὶ μηδενὸς ἐν μηδενὶ φανήσεσθαι δεύτεροι κατὰ τὴν πρὸς αὐτὸν εὔνοιαν τῶν δοκούντων ἀληθινῶν αὐτῷ φίλων ὑπάρχειν.
<milestone n="7" unit="section" />
οἱ μὲν οὖν
Λακεδαιμόνιοι ταῦτα καὶ τούτοις παραπλήσια διαλεχθέντες μετέστησαν, οἱ δὲ μετέχοντες τοῦ συνεδρίου διεφέροντο πρὸς ἀλλήλους ταῖς γνώμαις.
<milestone n="8" unit="section" />
καὶ
τινὲς μέν, εἰδότες τὴν κακοπραγμοσύνην τῶν ἐν τῇ
Σπάρτῃ, καὶ πεπεισμένοι τοὺς περὶ τὸν Ἀδείμαντον ἀπολωλέναι διὰ τὴν πρὸς αὑτοὺς εὔνοιαν, τούς
τε Λακεδαιμονίους ἐπιβεβλῆσθαι κοινοπραγεῖν τοῖς
Αἰτωλοῖς, συνεβούλευον τῷ Φιλίππῳ παράδειγμα
ποιῆσαι τοὺς Λακεδαιμονίους, χρησάμενον αὐτοῖς
τὸν αὐτὸν τρόπον ὅνπερ Ἀλέξανδρος ἐχρήσατο Θηβαίοις εὐθέως παραλαβὼν τὴν ἀρχήν:
<milestone n="9" unit="section" />
ἕτεροι δὲ
τῶν πρεσβυτέρων τὴν μὲν τοιαύτην ὀργὴν βαρυτέραν ἀπέφαινον εἶναι τῶν γεγονότων, ἐπιτιμῆσαι
δὲ δεῖν τοῖς αἰτίοις, καὶ μεταστησάμενον τούτους
ἐγχειρίσαι τὸ πολίτευμα καὶ τὰς ἀρχὰς τοῖς αὑτοῦ</p></div2>
<div2 type="chapter" n="24" org="uniform" sample="complete">
<milestone n="1" unit="section" />
<p>φίλοις. ὁ δὲ βασιλεὺς ἐπὶ πᾶσιν, εἰ χρὴ τοῦ βασιλέως λέγειν τὰς τότε γνώμας: οὐ γὰρ εἰκὸς ἑπτακαιδεκαέτη παῖδα περὶ τηλικούτων δύνασθαι πραγμάτων διευκρινεῖν.
<milestone n="2" unit="section" />
ἀλλ᾽ ἡμῖν μὲν καθήκει τοῖς
γράφουσι τὰς κυρούσας τὰ διαβούλια γνώμας ἀνατιθέναι τοῖς προεστῶσι τῶν ὅλων: τοὺς μέντοι γ᾽
ἀκούοντας αὐτοὺς χρὴ συνυπονοεῖν διότι τῶν συνόντων καὶ μάλιστα τῶν παρακειμένων εἰκός ἐστιν
εἶναι τὰς τοιαύτας ὑποθέσεις καὶ διαλήψεις:
<milestone n="3" unit="section" />
ὧν
Ἀράτῳ τις ἐπιεικέστατ᾽ ἂν προσάπτοι τὴν τότε
ῥηθεῖσαν ὑπὸ τοῦ βασιλέως γνώμην.
<milestone n="4" unit="section" />
ὁ γὰρ Φίλιππος τὰ μὲν κατ᾽ ἰδίαν τῶν συμμάχων εἰς αὑτοὺς
ἀδικήματα καθήκειν ἔφησεν αὑτῷ μέχρι λόγου καὶ
γραμμάτων διορθοῦν καὶ συνεπισημαίνεσθαι,
<milestone n="5" unit="section" />
τὰ δὲ
πρὸς τὴν κοινὴν ἀνήκοντα συμμαχίαν, ταῦτ᾽ ἔφη
μόνα δεῖν κοινῆς ἐπιστροφῆς καὶ διορθώσεως τυγχάνειν ὑπὸ πάντων.
<milestone n="6" unit="section" />
Λακεδαιμονίων δὲ μηδὲν εἰς
τὴν κοινὴν συμμαχίαν ἐκφανὲς ἡμαρτηκότων, ἐπαγγελλομένων δὲ πάντα καὶ ποιεῖν τὰ δίκαια πρὸς
ἡμᾶς, οὐ καλῶς ἔχον εἶναι τὸ βουλεύεσθαί τι περὶ
αὐτῶν ἀπαραίτητον:
<milestone n="7" unit="section" />
καὶ γὰρ ἄτοπον τὸν μὲν πατέρα πολεμίων ὄντων κρατήσαντα μηδὲν ποιῆσαι
δεινόν, αὐτὸν δ᾽ ἐφ᾽ οὕτω μικρᾶς αἰτίας ἀνήκεστόν τι βουλεύεσθαι περὶ αὐτῶν.
<milestone n="8" unit="section" />
ἐπικυρωθείσης
δὲ ταύτης τῆς γνώμης, ὅτι δεῖ παριδεῖν τὸ γεγονός,
εὐθέως ὁ βασιλεὺς Πετραῖον τῶν αὑτοῦ φίλων ἅμα
τοῖς περὶ τὸν Ὠμίαν ἐξαπέστελλε παρακαλέσοντα
τοὺς πολλοὺς ἀντέχεσθαι τῆς πρὸς αὑτὸν καὶ Μακεδόνας εὐνοίας, ἅμα δὲ δώσοντα καὶ ληψόμενον
τοὺς ὅρκους περὶ συμμαχίαν.
<milestone n="9" unit="section" />
αὐτὸς δὲ μετὰ τῆς
δυνάμεως ἀναζεύξας προῆγε πάλιν ὡς ἐπὶ Κορίνθου, καλὸν δεῖγμα τῆς ἑαυτοῦ προαιρέσεως τοῖς
συμμάχοις ἐκτιθέμενος ἐν τῇ πρὸς τοὺς Λακεδαιμονίους ἀποφάσει.</p></div2>
<div2 type="chapter" n="25" org="uniform" sample="complete">
<milestone n="1" unit="section" />
<p>καταλαβὼν δὲ τοὺς ἀπὸ τῶν συμμαχίδων παραγεγονότας εἰς τὴν Κόρινθον, συνήδρευε καὶ διελάμβανε μετὰ τούτων τί δεῖ ποιεῖν καὶ πῶς χρήσασθαι
τοῖς Αἰτωλοῖς.
<milestone n="2" unit="section" />
ἐγκαλούντων δὲ Βοιωτῶν μὲν ὅτι
συλήσαιεν τὸ τῆς Ἀθηνᾶς τῆς Ἰτωνίας ἱερὸν εἰρήνης ὑπαρχούσης, Φωκέων δὲ διότι στρατεύσαντες
ἐπ᾽ Ἄμβρυσον καὶ Δαύλιον ἐπιβάλοιντο καταλαβέσθαι τὰς πόλεις,
<milestone n="3" unit="section" />
Ἠπειρωτῶν δὲ καθότι πορθήσαιεν
αὐτῶν τὴν χώραν, Ἀκαρνάνων δὲ παραδεικνυόντων
τίνα τρόπον συστησάμενοι πρᾶξιν ἐπὶ Θύριον νυκτὸς
ἔτι καὶ προσβαλεῖν τολμήσαιεν τῇ πόλει,
<milestone n="4" unit="section" />
πρὸς δὲ
τούτοις Ἀχαιῶν ἀπολογιζομένων ὡς καταλάβοιντο
μὲν τῆς Μεγαλοπολίτιδος Κλάριον, πορθήσαιεν δὲ
διεξιόντες τὴν Πατρέων καὶ Φαραιέων χώραν, διαρπάσαιεν δὲ Κύναιθαν, συλήσαιεν δὲ τὸ τῆς ἐν Λούσοις Ἀρτέμιδος ἱερόν, πολιορκήσαιεν δὲ Κλειτορίους,
ἐπιβουλεύσαιεν δὲ κατὰ μὲν θάλατταν Πύλῳ, κατὰ
δὲ γῆν ἄρτι συνοικιζομένῃ τῇ Μεγαλοπολιτῶν
πόλει σπεύδοντες μετὰ τῶν Ἰλλυριῶν ἀνάστατον
αὐτὴν ποιῆσαι,
<milestone n="5" unit="section" />
διακούσαντες τούτων οἱ τῶν συμμάχων σύνεδροι πάντες ὁμοθυμαδὸν ἐκφέρειν ἐβουλεύσαντο τοῖς Αἰτωλοῖς τὸν πόλεμον.
<milestone n="6" unit="section" />
προθέμενοι
δὲ τὰς προειρημένας αἰτίας ἐν τῷ δόγματι παρακατεβάλοντο ψήφισμα, προσδιασαφοῦντες ὅτι συνανασώσουσι τοῖς συμμάχοις, εἴ τινα κατέχουσιν αὐτῶν
Αἰτωλοὶ χώραν ἢ πόλιν ἀφ᾽ οὗ Δημήτριος ὁ Φιλίππου κατὰ φύσιν πατὴρ μετήλλαξε:
<milestone n="7" unit="section" />
παραπλησίως δὲ
καὶ τοὺς ὑπὸ τῶν καιρῶν ἠναγκασμένους ἀκουσίως
μετέχειν τῆς Αἰτωλῶν συμπολιτείας, ὅτι πάντας
τούτους ἀποκαταστήσουσιν εἰς τὰ πάτρια πολιτεύματα, χώραν ἔχοντας καὶ πόλεις τὰς αὑτῶν, ἀφρουρήτους, ἀφορολογήτους, ἐλευθέρους ὄντας, πολιτείαις
καὶ νόμοις χρωμένους τοῖς πατρίοις.
<milestone n="8" unit="section" />
συνανακομιεῖσθαι δὲ καὶ τοῖς Ἀμφικτύοσιν ἔγραψαν τοὺς νόμους
καὶ τὴν περὶ τὸ ἱερὸν ἐξουσίαν, ἣν Αἰτωλοὶ παρῄρηνται νῦν, βουλόμενοι τῶν κατὰ τὸ ἱερὸν ἐπικρατεῖν αὐτοί.</p></div2>
<div2 type="chapter" n="26" org="uniform" sample="complete">
<milestone n="1" unit="section" />
<p>τούτου δὲ τοῦ δόγματος κυρωθέντος κατὰ τὸ
πρῶτον ἔτος τῆς ἑκατοστῆς καὶ τετταρακοστῆς ὀλυμπιάδος ὁ μὲν συμμαχικὸς προσαγορευόμενος πόλεμος ἀρχὴν εἰλήφει δικαίαν καὶ πρέπουσαν τοῖς
γεγονόσιν ἀδικήμασιν.
<milestone n="2" unit="section" />
οἱ δὲ σύνεδροι παραχρῆμα
πρεσβευτὰς ἐξαπέστελλον πρὸς τοὺς συμμάχους, ἵνα
παρ᾽ ἑκάστοις διὰ τῶν πολλῶν ἐπικυρωθέντος τοῦ
δόγματος ἐκφέρωσι πάντες τοῖς Αἰτωλοῖς τὸν ἀπὸ
τῆς χώρας πόλεμον.
<milestone n="3" unit="section" />
ἔπεμψε δὲ καὶ τοῖς Αἰτωλοῖς
ἐπιστολὴν ὁ Φίλιππος, διασαφῶν ἵν᾽ εἴ τι λέγειν
ἔχουσι δίκαιον ὑπὲρ τῶν ἐγκαλουμένων, ἔτι καὶ νῦν
συνελθόντες διὰ λόγου ποιῶνται τὴν διεξαγωγήν:
εἰ δ᾽ ὑπειλήφασι,
<milestone n="4" unit="section" />
διότι χωρὶς κοινοῦ δόγματος
λεηλατοῦσι καὶ πορθοῦσι πάντας, οὐκ ἀμύνεσθαι
τοὺς ἀδικουμένους, ἐὰν δ᾽ ἀμύνωνται, νομισθήσεσθαι τούτους κατάρχειν τοῦ πολέμου, πάντων
αὐτοὺς εὐηθεστάτους εἶναι.
<milestone n="5" unit="section" />
κομισάμενοι δ᾽ οἱ τῶν
Αἰτωλῶν ἄρχοντες τὴν ἐπιστολὴν ταύτην, τὸ μὲν
πρῶτον ἐλπίσαντες οὐχ ἥξειν τὸν Φίλιππον, συνέθεντο ῥητὴν ἡμέραν ἐν ᾗ πρὸς τὸ Ῥίον ἀπαντήσουσι.
<milestone n="6" unit="section" />
γνόντες δὲ παραγινόμενον, ἀπέστειλαν γραμματοφόρον διασαφοῦντες ὡς οὐ δύνανται πρὸ τῆς
τῶν Αἰτωλῶν συνόδου δι᾽ αὑτῶν οὐδὲν ὑπὲρ τῶν
ὅλων οἰκονομεῖν.
<milestone n="7" unit="section" />
οἱ δ᾽ Ἀχαιοὶ συνελθόντες εἰς
τὴν καθήκουσαν σύνοδον τό τε δόγμα πάντες ἐπεκύρωσαν καὶ τὸ λάφυρον ἐπεκήρυξαν κατὰ τῶν
Αἰτωλῶν.
<milestone n="8" unit="section" />
προσελθόντος δὲ καὶ τοῦ βασιλέως πρὸς
τὴν βουλὴν ἐν Αἰγίῳ καὶ διαλεχθέντος διὰ πλειόνων,
τὰ ῥηθέντα μετ᾽ εὐνοίας ἀπεδέξαντο καὶ τὰ προϋπάρχοντα φιλάνθρωπα τοῖς προγόνοις ἀνενεώσαντο
πρὸς αὐτὸν τὸν Φίλιππον.</p></div2>
<div2 type="chapter" n="27" org="uniform" sample="complete">
<milestone n="1" unit="section" />
<p>κατὰ δὲ τοὺς αὐτοὺς καιροὺς Αἰτωλοί, συνάψαντος τοῦ τῶν ἀρχαιρεσίων χρόνου, στρατηγὸν αὑτῶν
εἵλοντο Σκόπαν, ὃς ἐγεγόνει πάντων τῶν προειρημένων ἀδικημάτων αἴτιος.
<milestone n="2" unit="section" />
ὑπὲρ ὧν οὐκ οἶδα πῶς χρὴ
λέγειν. τὸ γὰρ κοινῷ μὲν δόγματι μὴ πολεμεῖν,
πανδημεὶ δὲ στρατεύοντας ἄγειν καὶ φέρειν τὰ τῶν
πέλας, καὶ κολάζειν μὲν μηδένα τῶν αἰτίων, στρατηγοὺς δ᾽ αἱρεῖσθαι καὶ τιμᾶν τοὺς προεστῶτας τῶν
τοιούτων ἔργων, ἐμοὶ μὲν δοκεῖ τῆς πάσης γέμειν
κακοπραγμοσύνης:
<milestone n="3" unit="section" />
τί γὰρ ἂν ἄλλο τις τὰς τοιαύτας
κακίας ὀνομάσειε; δῆλον δ᾽ ἔσται τὸ λεγόμενον ἐκ
τούτων.
<milestone n="4" unit="section" />
Λακεδαιμόνιοι τὴν Καδμείαν Φοιβίδου παρασπονδήσαντος τὸν μὲν αἴτιον ἐζημίωσαν, τὴν δὲ
φρουρὰν οὐκ ἐξήγαγον, ὥσπερ λυομένης τῆς ἀδικίας διὰ τῆς τοῦ πράξαντος βλάβης, παρὸν τἀναντία ποιεῖν: τοῦτο γὰρ διέφερε τοῖς Θηβαίοις.
<milestone n="5" unit="section" />
πάλιν
ἐκήρυττον ἀφιέντες τὰς πόλεις ἐλευθέρας καὶ αὐτονόμους κατὰ τὴν ἐπ᾽ Ἀνταλκίδου γενομένην εἰρήνην,
τοὺς δ᾽ ἁρμοστὰς οὐκ ἐξῆγον ἐκ τῶν πόλεων.
<milestone n="6" unit="section" />
Μαντινεῖς φίλους ὄντας καὶ συμμάχους ἀναστάτους
ποιήσαντες οὐκ ἔφασαν ἀδικεῖν, ἐκ μιᾶς πόλεως
εἰς πλείους αὐτοὺς διοικίσαντες,
<milestone n="7" unit="section" />
ἀνοίᾳ μετὰ κακίας

χρησάμενοι προφανῶς διὰ τὸ δοκεῖν, ἐάν τις αὐτὸς
ἐπιμύῃ, μηδὲ τοὺς πέλας ὁρᾶν.
<milestone n="8" unit="section" />
ἀμφοτέροις τοίνυν ὁ
ζῆλος οὗτος τῆς πολιτείας αἴτιος κατέστη τῶν μεγίστων συμπτωμάτων: ὃν οὐδαμῶς οὐδαμῇ ζηλωτέον
οὔτε κατ᾽ ἰδίαν οὔτε κοινῇ τοὺς ὀρθῶς βουλευομένους.
<milestone n="9" unit="section" />
ὁ δὲ βασιλεὺς Φίλιππος χρηματίσας τοῖς
Ἀχαιοῖς ἀνέζευξε μετὰ τῆς δυνάμεως ἐπὶ Μακεδονίας,
σπεύδων ἐπὶ τὴν παρασκευὴν τῶν πρὸς τὴν πόλεμον,
οὐ μόνον τοῖς συμμάχοις,
<milestone n="10" unit="section" />
ἀλλὰ πᾶσι τοῖς Ἕλλησι
διὰ τοῦ προειρημένου ψηφίσματος καλὰς ἐλπίδας
ὑποδεικνύων πρᾳότητος καὶ μεγαλοψυχίας βασιλικῆς.</p></div2>
<div2 type="chapter" n="28" org="uniform" sample="complete">
<milestone n="1" unit="section" />
<p>ταῦτα δ᾽ ἐπράττετο κατὰ τοὺς αὐτοὺς καιροὺς
καθ᾽ οὓς Ἀννίβας, γεγονὼς ἤδη κύριος τῶν ἐντὸς
Ἴβηρος ποταμοῦ πάντων, ἐποιεῖτο τὴν ὁρμὴν ἐπὶ τὴν
Ζακανθαίων πόλιν.
<milestone n="2" unit="section" />
εἰ μὲν οὖν τὰς πρώτας ἐπιβολὰς τὰς Ἀννίβου ταῖς Ἑλληνικαῖς πράξεσιν ἀπ᾽
ἀρχῆς εὐθέως ἐπιπεπλέχθαι συνέβαινε, δῆλον ὡς ἐν
τῇ προτέρᾳ βύβλῳ περὶ τούτων ἂν ἡμᾶς ἐναλλὰξ
ἔδει καὶ κατὰ παράθεσιν τοῖς Ἰβηρικοῖς πεποιῆσθαι
τὴν ἐξήγησιν, ἀκολουθοῦντας τοῖς καιροῖς:
<milestone n="3" unit="section" />
ἐπεὶ δὲ
τά τε κατὰ τὴν Ἰταλίαν καὶ κατὰ τὴν Ἑλλάδα καὶ
κατὰ τὴν Ἀσίαν τὰς μὲν ἀρχὰς τῶν πολέμων τούτων ἰδίας εἰλήφει, τὰς δὲ συντελείας κοινάς, καὶ
τὴν ἐξήγησιν περὶ αὐτῶν ἐκρίναμεν ποιήσασθαι κατ᾽
ἰδίαν, ἕως ἂν ἐπὶ τὸν καιρὸν ἔλθωμεν τοῦτον ἐν
ᾧ συνεπλάκησαν αἱ προειρημέναι πράξεις ἀλλήλαις
καὶ πρὸς ἓν τέλος ἤρξαντο τὴν ἀναφορὰν ἔχειν — 
<milestone n="4" unit="section" />
οὕτως γὰρ ἥ τε περὶ τὰς ἀρχὰς ἑκάστων ἔσται διήγησις σαφὴς ἥ τε συμπλοκὴ καταφανής, περὶ ἧς ἐν
ἀρχαῖς ἐνεδειξάμεθα, παραδείξαντες πότε καὶ πῶς
καὶ δι᾽ ἃς αἰτίας γέγονε — λοιπὸν ἤδη κοινὴν ποιήσασθαι περὶ πάντων τὴν ἱστορίαν.
<milestone n="5" unit="section" />
ἐγένετο δ᾽ ἡ
συμπλοκὴ τῶν πράξεων περὶ τὴν τοῦ πολέμου συντέλειαν κατὰ τὸ τρίτον ἔτος τῆς ἑκατοστῆς καὶ
τετταρακοστῆς ὀλυμπιάδος. διὸ καὶ τὰ μετὰ ταῦτα
κοινῇ τοῖς καιροῖς ἀκολουθοῦντες ἐξηγησόμεθα, τὰ
δὲ πρὸ τοῦ κατ᾽ ἰδίαν,
<milestone n="6" unit="section" />
ὡς εἶπα, προσαναμιμνήσκοντες μόνον τῶν κατὰ τοὺς αὐτοὺς καιροὺς ἐν τῇ
προτέρᾳ βύβλῳ δεδηλωμένων, ἵνα μὴ μόνον εὐπαρακολούθητος, ἀλλὰ καὶ καταπληκτικὴ γίνηται τοῖς
προσέχουσιν ἡ διήγησις.</p></div2>
<div2 type="chapter" n="29" org="uniform" sample="complete">
<milestone n="1" unit="section" />
<p>Φίλιππος δὲ παραχειμάζων ἐν Μακεδονίᾳ κατέγραφε τὰς δυνάμεις πρὸς τὴν μέλλουσαν χρείαν
ἐπιμελῶς, ἅμα δὲ τούτοις ἠσφαλίζετο τὰ πρὸς τοὺς
ὑπερκειμένους τῆς Μακεδονίας βαρβάρους.
<milestone n="2" unit="section" />
μετὰ δὲ
ταῦτα συνελθὼν πρὸς Σκερδιλαΐδαν καὶ τολμηρῶς
δοὺς αὑτὸν εἰς τὰς χεῖρας, διελέγετο περὶ φιλίας
καὶ συμμαχίας,
<milestone n="3" unit="section" />
καὶ τὰ μὲν ὑπισχνούμενος αὐτῷ συγκατασκευάσειν τῶν κατὰ τὴν Ἰλλυρίδα πραγμάτων,
τὰ δὲ κατηγορῶν τῶν Αἰτωλῶν, ὄντων εὐκατηγορήτων, ῥᾳδίως ἔπεισε συγχωρεῖν τοῖς παρακαλουμένοις.
<milestone n="4" unit="section" />
μήποτε γὰρ οὐδὲν διαφέρει τὰ κατ᾽ ἰδίαν
ἀδικήματα τῶν κοινῶν, ἀλλὰ πλήθει μόνον καὶ
μεγέθει τῶν συμβαινόντων. καὶ γὰρ κατ᾽ ἰδίαν τὸ
τῶν ῥᾳδιουργῶν καὶ κλεπτῶν φῦλον τούτῳ μάλιστα
τῷ τρόπῳ σφάλλεται, τῷ μὴ ποιεῖν ἀλλήλοις τὰ
δίκαια καὶ συλλήβδην διὰ τὰς εἰς αὑτοὺς ἀθεσίας.
ὃ καὶ τότε συνέβη γενέσθαι περὶ τοὺς Αἰτωλούς.
<milestone n="5" unit="section" />
συνθέμενοι γὰρ τῷ Σκερδιλαΐδᾳ δώσειν μέρος τι τῆς
λείας, ἐὰν συνεισβάλῃ μετ᾽ αὐτῶν εἰς τὴν Ἀχαΐαν,
πεισθέντος καὶ ποιήσαντος τοῦτο,
<milestone n="6" unit="section" />
διαρπάσαντες τὴν
τῶν Κυναιθέων πόλιν, καὶ πολλὰ περιελασάμενοι
σώματα καὶ θρέμματα, τὸν Σκερδιλαΐδαν οὐδενὸς
μερίτην ἐποίησαν τῶν ἁλόντων.
<milestone n="7" unit="section" />
διόπερ ὑποκαθημένης ἐκ τούτων αὐτῷ τῆς ὀργῆς, βραχέα προσαναμνήσαντος τοῦ Φιλίππου, ταχέως ὑπήκουσε καὶ
συνέθετο μεθέξειν τῆς κοινῆς συμμαχίας, ἐφ᾽ ᾧ
λαμβάνειν μὲν εἴκοσι τάλαντα κατ᾽ ἐνιαυτόν, πλεῖν
δὲ λέμβοις τριάκοντα καὶ πολεμεῖν τοῖς Αἰτωλοῖς
κατὰ θάλατταν.</p></div2>
<div2 type="chapter" n="30" org="uniform" sample="complete">
<milestone n="1" unit="section" />
<p>ὁ μὲν οὖν Φίλιππος περὶ ταῦτα διέτριβεν. οἱ
δ᾽ ἐξαποσταλέντες πρέσβεις πρὸς τοὺς συμμάχους,
ἀφικόμενοι πρῶτον εἰς Ἀκαρνανίαν ἐνετύγχανον
τούτοις.
<milestone n="2" unit="section" />
οἱ δ᾽ Ἀκαρνᾶνες τό τε δόγμα γνησίως συνεπεκύρωσαν καὶ τὸν ἀπὸ χώρας πόλεμον ἐξήνεγκαν
τοῖς Αἰτωλοῖς: καίπερ τούτοις, εἰ καί τισιν ἑτέροις,
δίκαιον ἦν συγγνώμην ἔχειν, ὑπερτιθεμένοις καὶ
καταμέλλουσι καὶ καθόλου δεδιόσι τὸν ἀπὸ τῶν
ἀστυγειτόνων πόλεμον,
<milestone n="3" unit="section" />
καὶ διὰ τὸ παρακεῖσθαι μὲν
συντερμονοῦντας τῇ τῶν Αἰτωλῶν χώρᾳ, πολὺ δὲ
μᾶλλον διὰ τὸ κατ᾽ ἰδίαν εὐχειρώτους ὑπάρχειν,
τὸ δὲ μέγιστον διὰ τὸ μικροῖς ἔμπροσθεν χρόνοις
πεῖραν εἰληφέναι τῶν δεινοτάτων διὰ τὴν πρὸς
Αἰτωλοὺς ἀπέχθειαν.
<milestone n="4" unit="section" />
ἀλλά μοι δοκοῦσιν οἱ γνήσιοι
τῶν ἀνδρῶν καὶ κοινῇ καὶ κατ᾽ ἰδίαν οὐδέποτε περὶ
πλείονος οὐθὲν ποιεῖσθαι τοῦ καθήκοντος: ὅπερ
Ἀκαρνᾶνες ἐν τοῖς πλείστοις καιροῖς οὐδενὸς τῶν
Ἑλλήνων ἧττον εὑρίσκονται διατετηρηκότες, καίπερ
ἀπὸ μικρᾶς ὁρμώμενοι δυνάμεως.
<milestone n="5" unit="section" />
οἷς οὐκ ὀκνητέον
κατὰ τὰς περιστάσεις κοινωνεῖν πραγμάτων, σπευστέον δὲ μᾶλλον, εἰ καί τισιν ἑτέροις τῶν Ἑλλήνων:
καὶ γὰρ ἰδίᾳ καὶ κοινῇ στάσιμον ἔχουσί τι καὶ φιλελεύθερον.
<milestone n="6" unit="section" />
Ἠπειρῶται δ᾽ ἐκ παραθέσεως διακούσαντες τῶν πρέσβεων τὸ μὲν δόγμα παραπλησίως
ἐπεκύρωσαν, τὸν δὲ πόλεμον ἐκφέρειν ἐψηφίσαντο
τοῖς Αἰτωλοῖς, ἐπειδὰν καὶ Φίλιππος ὁ βασιλεὺς
ἐξενέγκῃ.
<milestone n="7" unit="section" />
τοῖς δὲ παρὰ τῶν Αἰτωλῶν πρεσβευταῖς
ἀπεκρίθησαν ὅτι δέδοκται τοῖς Ἠπειρώταις διατηρεῖν πρὸς αὐτοὺς τὴν εἰρήνην, ἀγεννῶς καὶ ποικίλως χρώμενοι τοῖς πράγμασιν.
<milestone n="8" unit="section" />
ἀπεστάλησαν δὲ καὶ
πρὸς βασιλέα Πτολεμαῖον πρέσβεις οἱ παρακαλέσοντες αὐτὸν μήτε χρήματα πέμπειν τοῖς Αἰτωλοῖς
μήτ᾽ ἄλλο μηδὲν χορηγεῖν κατὰ Φιλίππου καὶ τῶν</p></div2>
<div2 type="chapter" n="31" org="uniform" sample="complete">
<milestone n="1" unit="section" />
<p>συμμάχων. Μεσσήνιοι δέ, δι᾽ οὓς ὁ πόλεμος τὴν
ἀρχὴν ἔλαβε, τοῖς παραγενομένοις πρὸς αὐτοὺς ἀπεκρίθησαν ὅτι τῆς Φιγαλείας κειμένης ἐπὶ τοῖς ὅροις
αὐτῶν καὶ ταττομένης ὑπ᾽ Αἰτωλοὺς οὐκ ἂν ἐπιδέξαιντο τὸν πόλεμον, πρὶν ἢ ταύτην ἀπ᾽ Αἰτωλῶν
ἀποσπασθῆναι τὴν πόλιν.
<milestone n="2" unit="section" />
περὶ δὲ τῆς ἀποφάσεως
ταύτης κατίσχυσαν, οὐδαμῶς εὐδοκούντων τῶν πολλῶν, Αἰτωλῶν δεδιότες τὴν τόλμαν ἐφορεύοντες
Οἶνις καὶ Νίκιππος καί τινες ἕτεροι τῶν ὀλιγαρχικῶν, ἀγνοοῦντες καὶ πολὺ παραπαίοντες τοῦ δέοντος κατά γε τὴν ἐμὴν γνώμην.
<milestone n="3" unit="section" />
ἐγὼ γὰρ φοβερὸν μὲν
εἶναί φημι τὸν πόλεμον, οὐ μὴν οὕτω γε φοβερὸν
ὥστε πᾶν ὑπομένειν χάριν τοῦ μὴ προσδέξασθαι
πόλεμον.
<milestone n="4" unit="section" />
ἐπεὶ τί καὶ θρασύνομεν τὴν ἰσηγορίαν
καὶ παρρησίαν καὶ τὸ τῆς ἐλευθερίας ὄνομα πάντες,
εἰ μηδὲν ἔσται προυργιαίτερον τῆς εἰρήνης;
<milestone n="5" unit="section" />
οὐδὲ
γὰρ Θηβαίους ἐπαινοῦμεν κατὰ τὰ Μηδικά, διότι
τῶν ὑπὲρ τῆς Ἑλλάδος ἀποστάντες κινδύνων τὰ
Περσῶν εἵλοντο διὰ τὸν φόβον, οὐδὲ Πίνδαρον
τὸν συναποφηνάμενον αὐτοῖς ἄγειν τὴν ἡσυχίαν
διὰ τῶνδε τῶν ποιημάτων,
<milestone n="6" unit="section" /></p>
<p>τὸ κοινόν τις ἀστῶν ἐν εὐδίᾳ τιθεὶς
ἐρευνασάτω μεγαλάνορος ἡσυχίας τὸ φαιδρὸν φάος.
δόξας γὰρ παραυτίκα πιθανῶς εἰρηκέναι,
<milestone n="7" unit="section" />
μετ᾽ οὐ
πολὺ πάντων αἰσχίστην εὑρέθη καὶ βλαβερωτάτην
πεποιημένος ἀπόφασιν:
<milestone n="8" unit="section" />
εἰρήνη γὰρ μετὰ μὲν τοῦ
δικαίου καὶ πρέποντος κάλλιστόν ἐστι κτῆμα καὶ
λυσιτελέστατον, μετὰ δὲ κακίας ἢ δειλίας ἐπονειδίστου πάντων αἴσχιστον καὶ βλαβερώτατον.</p></div2>
<div2 type="chapter" n="32" org="uniform" sample="complete">
<milestone n="1" unit="section" />
<p>οἱ δὲ τῶν Μεσσηνίων προεστῶτες ὀλιγαρχικοί,
[καὶ] στοχαζόμενοι τοῦ παραυτὰ κατ᾽ ἰδίαν λυσιτελοῦς,
φιλοτιμότερον τοῦ δέοντος ἀεὶ διέκειντο πρὸς τὴν
εἰρήνην.
<milestone n="2" unit="section" />
διὸ πολλὰς μὲν περιστάσεις καὶ καιροὺς
ἔχοντες, ἐνίοτε δὲ φόβους καὶ κινδύνους διωλίσθανον: ἡθροίζετο δὲ κατὰ τὴν πρόθεσιν ταύτην
ἀεὶ τὸ κεφάλαιον αὐτοῖς καὶ μεγίσταις ἐποίουν παλαίειν τὴν πατρίδα συμφοραῖς.
<milestone n="3" unit="section" />
δοκῶ δ᾽ ἔγωγε τὴν
αἰτίαν εἶναι ταύτην, ὅτι δυσὶ γειτνιῶντες ἔθνεσι
τοῖς μεγίστοις τῶν κατὰ Πελοπόννησον, μᾶλλον δὲ
σχεδὸν καὶ τῶν Ἑλληνικῶν, λέγω δὲ τῷ τε τῶν
Ἀρκάδων καὶ τῷ τῶν Λακώνων,
<milestone n="4" unit="section" />
καὶ τοῦ μὲν ἐχθρῶς
καὶ ἀκαταλλάκτως ἀεί ποτε πρὸς αὐτοὺς ἔχοντος, ἐξ
οὗ καὶ κατέσχον τὴν χώραν, τοῦ δὲ φιλικῶς καὶ
κηδεμονικῶς, οὔτε τὴν πρὸς Λακεδαιμονίους ἔχθραν
εὐγενῶς ἀνελάμβανον οὔτε τὴν πρὸς Ἀρκάδας φιλίαν.
<milestone n="5" unit="section" />
λοιπὸν ὅταν μὲν οὗτοι πρὸς ἀλλήλους ἢ πρὸς
ἑτέρους πολεμοῦντες ἐν περισπασμοῖς ἦσαν, ἐγίνετο
τὸ δέον αὐτοῖς: ἦγον γὰρ τὴν εἰρήνην ἀεὶ παρευδιαζόμενοι διὰ τὴν τοῦ τόπου παράπτωσιν:
<milestone n="6" unit="section" />
ὅταν δ᾽
εὔσχολοι καὶ ἀπερίσπαστοι Λακεδαιμόνιοι γενηθέντες
ἐτράπησαν πρὸς τὸ βλάπτειν αὐτούς,
<milestone n="7" unit="section" />
οὔτ᾽ αὐτοὶ
δι᾽ αὑτῶν ἀντοφθαλμεῖν ἐδύναντο πρὸς τὸ βάρος
τὸ Λακεδαιμονίων οὔτε προκατεσκευασμένοι φίλους
τοὺς ἀληθινῶς αὐτοῖς πάντα συνυποστησομένους
ἢ δουλεύειν ἠναγκάζοντο τούτοις ἀχθοφοροῦντες ἢ
φεύγοντας τὴν δουλείαν ἀναστάτους γίνεσθαι, λείποντας τὴν χώραν μετὰ τέκνων καὶ γυναικῶν:
<milestone n="8" unit="section" />
ὅπερ
ἤδη πλεονάκις αὐτοῖς συνέβη παθεῖν οὐ πάνυ πολλοῖς χρόνοις.
<milestone n="9" unit="section" />
εἴη μὲν οὖν οἷον εἰ συμφῦναι τὴν
νῦν ὑπάρχουσαν κατάστασιν Πελοποννησίοις, ἵνα
μηδενὸς δέῃ τῶν λέγεσθαι μελλόντων:
<milestone n="10" unit="section" />
ἐὰν δέ ποτε
κίνησιν καὶ μετάστασιν σχῇ ταῦτα, μίαν ὁρῶ Μεσσηνίοις καὶ Μεγαλοπολίταις ἐλπίδα τοῦ δύνασθαι
νέμεσθαι τὴν αὑτῶν χώραν τὸν πλείω χρόνον, ἐὰν
συμφρονήσαντες κατὰ τὴν Ἐπαμινώνδου γνώμην
παντὸς καιροῦ καὶ πράγματος ἕλωνται κοινωνεῖν
ἀλλήλοις ἀληθινῶς.</p></div2>
<div2 type="chapter" n="33" org="uniform" sample="complete">
<milestone n="1" unit="section" />
<p>ὁ δὲ λόγος οὗτος ἔχει μὲν ἴσως καὶ διὰ τῶν
πάλαι γεγονότων πίστιν.
<milestone n="2" unit="section" />
οἱ γὰρ Μεσσήνιοι πρὸς
ἄλλοις πολλοῖς καὶ παρὰ τὸν τοῦ Διὸς τοῦ Λυκαίου
βωμὸν ἀνέθεσαν στήλην ἐν τοῖς κατ᾽ Ἀριστομένην
καιροῖς, καθάπερ καὶ Καλλισθένης φησί, γράψαντες
τὸ γράμμα τοῦτο:
πάντως ὁ χρόνος εὗρε δίκην ἀδίκῳ βασιλῆι,
<milestone n="3" unit="section" /></p>
<p>εὗρε δὲ Μεσσήνη σὺν Διὶ τὸν προδότην
ῥηιδίως. χαλεπὸν δὲ λαθεῖν θεὸν ἄνδρ᾽ ἐπίορκον.</p>
<p>χαῖρε, Ζεῦ βασιλεῦ, καὶ σάω Ἀρκαδίαν.
ἐπεὶ γὰρ τῆς αὑτῶν ἐστερήθησαν,
<milestone n="4" unit="section" />
οἷον εἰ περὶ δευτέρας πατρίδος, ὥς γ᾽ ἐμοὶ δοκεῖ, τοῖς θεοῖς εὐχόμενοι σῴζειν τὴν Ἀρκαδίαν, τοῦτ᾽ ἀνέθεσαν τὸ
γράμμα.
<milestone n="5" unit="section" />
καὶ τοῦτ᾽ εἰκότως ἐποίουν: οὐ γὰρ μόνον
αὐτοὺς Ἀρκάδες ὑποδεξάμενοι κατὰ τὴν ἔκπτωσιν
τὴν ἐκ τῆς ἰδίας ὑπὸ τὸν Ἀριστομένειον πόλεμον
ὁμεστίους ἐποιήσαντο καὶ πολίτας, ἀλλὰ καὶ τὰς
θυγατέρας ἐψηφίσαντο τοῖς ἐν ἡλικίᾳ διδόναι τῶν
Μεσσηνίων,
<milestone n="6" unit="section" />
πρὸς δὲ τούτοις ἀναζητήσαντες τὴν
Ἀριστοκράτους τοῦ βασιλέως προδοσίαν ἐν τῇ μάχῃ
τῇ καλουμένῃ περὶ Τάφρον αὐτόν τ᾽ ἀνεῖλον καὶ
τὸ γένος αὐτοῦ πᾶν ἠφάνισαν.
<milestone n="7" unit="section" />
οὐ μὴν ἀλλὰ καὶ
χωρὶς τῶν πάλαι τὰ τελευταῖα γεγονότα μετὰ τὸν
Μεγάλης πόλεως καὶ Μεσσήνης συνοικισμὸν ἱκανὴν
ἂν παράσχοι πίστιν τοῖς ὑφ᾽ ἡμῶν εἰρημένοις.
<milestone n="8" unit="section" />
καθ᾽
οὓς γὰρ καιρούς, τῆς περὶ Μαντίνειαν μάχης τῶν
Ἑλλήνων ἀμφιδήριτον ἐχούσης τὴν νίκην διὰ τὸν
Ἐπαμινώνδου θάνατον, ἐκώλυον Λακεδαιμόνιοι μετέχειν τῶν σπονδῶν Μεσσηνίους, ἀκμὴν σφετεριζόμενοι ταῖς ἐλπίσι τὴν Μεσσηνίαν,
<milestone n="9" unit="section" />
ἐπὶ τοσοῦτο
διέσπευσαν Μεγαλοπολῖται καὶ πάντες οἱ κοινωνοῦντες Ἀρκάδων τῆς αὐτῶν συμμαχίας ὥστε Μεσσηνίους μὲν ὑπὸ τῶν συμμάχων προσδεχθῆναι καὶ
μετασχεῖν τῶν ὅρκων καὶ διαλύσεων, Λακεδαιμονίους δὲ μόνους ἐκσπόνδους γενέσθαι τῶν Ἑλλήνων.
<milestone n="10" unit="section" />
ἃ τίς οὐκ ἂν τῶν ἐπιγινομένων ἐν νῷ τιθέμενος
νομίσειε καλῶς εἰρῆσθαι τὰ μικρῷ πρότερον ὑφ᾽
ἡμῶν δεδηλωμένα;
<milestone n="11" unit="section" /></p>
<p>ταῦτα μὲν οὖν εἰρήσθω μοι χάριν Ἀρκάδων καὶ
Μεσσηνίων, ἵνα μνημονεύοντες τῶν συμβεβηκότων
αὐτοῖς περὶ τὰς πατρίδας ἀτυχημάτων ὑπὸ Λακεδαιμονίων ἀληθινῶς ἀντέχωνται τῆς πρὸς αὑτοὺς
εὐνοίας καὶ πίστεως,
<milestone n="12" unit="section" />
καὶ μήτε φόβον ὑφορώμενοι
μήτ᾽ εἰρήνης ἐπιθυμοῦντες ἐγκαταλείπωσιν ἀλλήλους</p></div2>
<div2 type="chapter" n="34" org="uniform" sample="complete">
<milestone n="1" unit="section" />
<p>ἐν ταῖς ὁλοσχερέσι περιστάσεσι. Λακεδαιμόνιοι δὲ
τῶν εἰθισμένων ἐποίησάν τι — τοῦτο γὰρ συνεχὲς
ἦν τοῖς προειρημένοις — τέλος γὰρ τοὺς παρὰ τῶν
συμμάχων πρέσβεις ἀναποκρίτους ἀπέστειλαν. οὕτως
ἐξηπόρησαν ὑπὸ τῆς ἀλογίας καὶ κακίας τῆς αὑτῶν.
<milestone n="2" unit="section" />
καί μοι δοκεῖ τοῦτ᾽ ἀληθὲς εἶναι διότι πολλάκις
τολμᾶν περιττὸν εἰς ἄνοιαν καὶ τὸ μηδὲν καταντᾶν
εἴωθεν.
<milestone n="3" unit="section" />
οὐ μὴν ἀλλὰ μετὰ ταῦτα, κατασταθέντων
ἐφόρων ἄλλων, οἱ κινήσαντες ἐξ ἀρχῆς τὰ πράγματα
καὶ γενόμενοι τῆς προειρημένης σφαγῆς αἴτιοι διεπέμποντο πρὸς τοὺς Αἰτωλούς, ἐπισπώμενοι πρεσβευτήν.
<milestone n="4" unit="section" />
τῶν δὲ καὶ μάλ᾽ ἀσμένως ὑπακουσάντων,
ἧκε μετ᾽ ὀλίγον πρεσβεύων εἰς τὴν Λακεδαίμονα
Μαχατᾶς.
<milestone n="5" unit="section" />
καὶ παραυτίκα προσῄει τοῖς ἐφόροις ****
οἰόμενοι δεῖν τῷ τε Μαχατᾷ δίδοσθαι τὴν ἔφοδον
ἐπὶ τοὺς πολλούς, καὶ βασιλέας καθιστάναι κατὰ
τὰ πάτρια, καὶ μὴ περιορᾶν τὸν πλείω χρόνον
παρὰ τοὺς νόμους καταλελυμένην τὴν τῶν Ἡρακλειδῶν ἀρχήν.
<milestone n="6" unit="section" />
οἱ δ᾽ ἔφοροι, δυσαρεστούμενοι μὲν τοῖς
ὅλοις πράγμασιν, οὐ δυνάμενοι δὲ πρὸς τὴν ὁρμὴν
ἀντοφθαλμεῖν, ἀλλὰ δεδιότες τὴν τῶν νέων συστροφήν, περὶ μὲν τῶν βασιλέων ἔφασαν μετὰ ταῦτα
βουλεύσεσθαι, τῷ δὲ Μαχατᾷ συνεχώρησαν δώσειν
τὴν ἐκκλησίαν.
<milestone n="7" unit="section" />
συναχθέντος δὲ τοῦ πλήθους παρελθὼν ὁ Μαχατᾶς παρεκάλει διὰ πλειόνων αὐτοὺς
αἱρεῖσθαι τὴν πρὸς Αἰτωλοὺς συμμαχίαν, εἰκῇ μὲν
καὶ θρασέως κατηγορῶν Μακεδόνων, ἀλόγως δὲ
καὶ ψευδῶς ἐγκωμιάζων τοὺς Αἰτωλούς.
<milestone n="8" unit="section" />
μεταστάντος δὲ τούτου, πολλῆς ἀμφισβητήσεως ἐτύγχανε τὸ
πρᾶγμα: τινὲς μὲν γὰρ συνηγόρουν τοῖς Αἰτωλοῖς
καὶ συντίθεσθαι πρὸς αὐτοὺς παρῄνουν τὴν συμμαχίαν, ἔνιοι δὲ τούτοις ἀντέλεγον.
<milestone n="9" unit="section" />
οὐ μὴν ἀλλὰ
τῶν πρεσβυτέρων τινὲς ἐπιστήσαντες τὸ πλῆθος
ἐπί τε τὰς Ἀντιγόνου καὶ Μακεδόνων εὐεργεσίας
ἐπί τε τὰς διὰ Χαριξένου καὶ Τιμαίου βλάβας, ὅτε
στρατεύσαντες Αἰτωλοὶ πανδημεὶ κατέφθειραν μὲν
αὐτῶν τὴν χώραν, ἐξηνδραποδίσαντο δὲ τὰς περιοίκους, ἐπεβούλευσαν δὲ τῇ Σπάρτῃ, μετὰ δόλου καὶ
βίας τοὺς φυγάδας ἐπαγαγόντες, ἐπ᾽ ἄλλης ἐγένοντο
γνώμης,
<milestone n="10" unit="section" />
καὶ τέλος ἐπείσθησαν τηρεῖν τὴν πρὸς
Φίλιππον καὶ Μακεδόνας συμμαχίας.
<milestone n="11" unit="section" />
γενομένων δὲ
τούτων, ὁ μὲν Μαχατᾶς ἄπρακτος ἐπανῄει πάλιν</p></div2>
<div2 type="chapter" n="35" org="uniform" sample="complete">
<milestone n="1" unit="section" />
<p>εἰς τὴν οἰκείαν, οἱ δ᾽ ἐξ ἀρχῆς αἴτιοι γεγονότες τῆς
κινήσεως, οὐδαμῶς εἶξαι δυνάμενοι τοῖς παροῦσιν,
αὖτις ἐπεβάλοντο πρᾶγμα ποιεῖν πάντων ἀσεβέστατον, φθείραντές τινας τῶν νέων.
<milestone n="2" unit="section" />
κατὰ γάρ τινα
θυσίαν πάτριον ἔδει τοὺς μὲν ἐν ταῖς ἡλικίαις μετὰ
τῶν ὅπλων πομπεύειν ἐπὶ τὸν τῆς Ἀθηνᾶς τῆς
Χαλκιοίκου νεών, τοὺς δ᾽ ἐφόρους συντελεῖν τὰ
περὶ τὴν θυσίαν, αὐτοῦ περὶ τὸ τέμενος διατρίβοντας.
<milestone n="3" unit="section" />
ἐν τούτῳ τῷ καιρῷ τῶν πομπευόντων ἐν τοῖς
ὅπλοις τινὲς νεανίσκων ἄφνω προσπεσόντες θύουσι
τοῖς ἐφόροις ἀπέσφαξαν αὐτούς. καίτοι πᾶσι τοῖς
καταφυγοῦσι τὴν ἀσφάλειαν παρεσκεύαζε τὸ ἱερόν,
κἂν θανάτου τις ᾖ κατακεκριμένος:
<milestone n="4" unit="section" />
τότε δὲ διὰ
τὴν ὠμότητα τῶν τολμώντων εἰς τοῦτ᾽ ἦλθε καταφρονήσεως ὥστε περὶ τὸν βωμὸν καὶ τὴν τράπεζαν
τῆς θεοῦ κατασφαγῆναι τοὺς ἐφόρους ἅπαντας.
<milestone n="5" unit="section" />
ἑξῆς
δὲ τούτου τἀκόλουθον τῇ προθέσει ποιοῦντες ἀνεῖλον μὲν τοὺς περὶ Γυρίδαν τῶν γερόντων, ἐφυγάδευσαν δὲ τοὺς ἀντειπόντας τοῖς Αἰτωλοῖς, εἵλοντο
δ᾽ ἐξ αὑτῶν ἐφόρους, συνέθεντο δὲ πρὸς τοὺς Αἰτωλοὺς τὴν συμμαχίαν.
<milestone n="6" unit="section" />
ἐποίουν δὲ ταῦτα, καὶ τήν τε
πρὸς Ἀχαιοὺς ἀπέχθειαν καὶ τὴν πρὸς Μακεδόνας
ἀχαριστίαν καὶ καθόλου τὴν πρὸς πάντας ἀλογίαν
ὑπέμενον — οὐχ ἥκιστα δὲ διὰ Κλεομένη καὶ τὴν
πρὸς ἐκεῖνον εὔνοιαν — ἐπελπίζοντες ἀεὶ καὶ προσδοκίαν ἔχοντες τῆς ἐκείνου παρουσίας ἅμα καὶ
σωτηρίας.
<milestone n="7" unit="section" />
οὕτως οἱ δυνάμενοι τῶν ἀνθρώπων ἐπιδεξίως ὁμιλεῖν τοῖς συμπεριφερομένοις οὐ μόνον
παρόντες, ἀλλὰ καὶ μακρὰν ἀφεστῶτες ἐγκαταλείπουσί τινα καὶ λίαν ἰσχυρὰ τῆς πρὸς αὑτοὺς εὐνοίας
αἰθύγματα.
<milestone n="8" unit="section" />
οἵ γε χωρὶς τῶν ἄλλων καὶ τότε, πολιτευόμενοι κατὰ τὰ πάτρια σχεδὸν ἤδη τρεῖς ἐνιαυτοὺς μετὰ τὴν Κλεομένους ἔκπτωσιν, οὐδ᾽ ἐπενόησαν
οὐδέποτε βασιλεῖς καταστῆσαι τῆς Σπάρτης:
<milestone n="9" unit="section" />
ἅμα
δὲ τῷ τὴν φήμην ἀφικέσθαι περὶ τῆς Κλεομένους
τελευτῆς εὐθέως ὥρμησαν ἐπὶ τὸ βασιλεῖς καθιστάναι
τά τε πλήθη καὶ τὸ τῶν ἐφόρων ἀρχεῖον.
<milestone n="10" unit="section" />
καὶ κατέστησαν οἱ κοινωνοῦντες ἔφοροι τῆς αἱρέσεως τοῖς
στασιώταις, οἱ καὶ τὴν πρὸς Αἰτωλοὺς συνθέμενοι
συμμαχίαν, ὑπὲρ ὧν τὸν ἄρτι λόγον ἐποιησάμην,
τὸν μὲν ἕνα νομίμως καὶ καθηκόντως, Ἀγησίπολιν,
ὄντα μὲν παῖδα τὴν ἡλικίαν, υἱὸν δ᾽ Ἀγησιπόλιδος
τοῦ Κλεομβρότου:
<milestone n="11" unit="section" />
τὸν δὲ συνέβαινε βεβασιλευκέναι καθ᾽ οὓς καιροὺς ἐξέπεσε Λεωνίδης ἐκ τῆς
ἀρχῆς, διὰ τὸ κατὰ γένος ὑπάρχειν ἔγγιστα τῆς
οἰκίας ταύτης.
<milestone n="12" unit="section" />
ἐπίτροπον δὲ τοῦ παιδὸς εἵλοντο
Κλεομένη, Κλεομβρότου μὲν υἱόν, Ἀγησιπόλιδος δ᾽
ἀδελφόν.
<milestone n="13" unit="section" />
ἀπὸ δὲ τῆς ἑτέρας οἰκίας, ὄντων ἐκ τῆς
Ἱππομέδοντος θυγατρὸς Ἀρχιδάμῳ δυεῖν παίδων,
ὃς ἦν υἱὸς Εὐδαμίδου, ζῶντος δὲ καὶ Ἱππομέδοντος
ἀκμήν, ὃς ἦν υἱὸς Ἀγησιλάου τοῦ Εὐδαμίδου, καὶ
ἑτέρων δὲ πλειόνων ἀπὸ τῆς οἰκίας ὑπαρχόντων,
ἀπωτέρω μὲν τῶν προειρημένων, προσηκόντων δὲ
κατὰ γένος,
<milestone n="14" unit="section" />
τούτους μὲν ἅπαντας ὑπερεῖδον, Λυκοῦργον δὲ βασιλέα κατέστησαν, οὗ τῶν προγόνων
οὐδεὶς ἐτετεύχει τῆς προσηγορίας: ὃς δοὺς ἑκάστῳ
τῶν ἐφόρων τάλαντον Ἡρακλέους ἀπόγονος καὶ
βασιλεὺς ἐγεγόνει τῆς Σπάρτης.
<milestone n="15" unit="section" />
οὕτως εὔωνα πανταχῇ τὰ καλὰ γέγονε. τοιγαροῦν οὐ παῖδες παίδων,
ἀλλ᾽ αὐτοὶ πρῶτοι τῆς ἀνοίας ἀπέτισαν τοὺς μισθοὺς
οἱ καταστήσαντες.</p></div2>
<div2 type="chapter" n="36" org="uniform" sample="complete">
<milestone n="1" unit="section" />
<p>ὁ δὲ Μαχατᾶς, πυθόμενος τὰ γεγονότα περὶ
τοὺς Λακεδαιμονίους, ἧκε πάλιν ὑποστρέψας εἰς
τὴν Σπάρτην, καὶ παρεκάλει τοὺς ἐφόρους καὶ τοὺς
βασιλέας ἐξανεγκεῖν τοῖς Ἀχαιοῖς τὸν πόλεμον:
<milestone n="2" unit="section" />
μόνως
γὰρ οὕτως ἔφη λῆξαι τὴν τῶν Λακεδαιμονίων φιλονεικίαν τῶν ἐκ παντὸς τρόπου διακοπτόντων τὴν
πρὸς Αἰτωλοὺς συμμαχίαν τήν τε τῶν ἐν Αἰτωλίᾳ
τὰ παραπλήσια τούτοις πραττόντων.
<milestone n="3" unit="section" />
πεισθέντων
δὲ τῶν ἐφόρων καὶ τῶν βασιλέων, ὁ μὲν Μαχατᾶς
ἐπανῆλθε, συντετελεσμένος τὴν πρόθεσιν διὰ τὴν
ἄγνοιαν τῶν συμπραττόντων,
<milestone n="4" unit="section" />
ὁ δὲ Λυκοῦργος ἀναλαβὼν τοὺς στρατιώτας καί τινας τῶν πολιτικῶν ἐνέβαλεν εἰς τὴν Ἀργείαν, ἀφυλάκτως διακειμένων εἰς
τέλος τῶν Ἀργείων διὰ τὴν προϋπάρχουσαν κατάστασιν.
<milestone n="5" unit="section" />
καὶ Πολίχναν μὲν καὶ Πρασίας καὶ Λεύκας καὶ Κύφαντα προσπεσὼν ἄφνω κατέσχε: Γλυμπέσι δὲ καὶ Ζάρακι προσπεσὼν ἀπέπεσε.
<milestone n="6" unit="section" />
τούτου
δὲ ταῦτα πράξαντος, ἐπεκήρυξαν τὸ λάφυρον οἱ
Λακεδαιμόνιοι κατὰ τῶν Ἀχαιῶν. ἔπεισαν δὲ καὶ
τοὺς Ἠλείους οἱ περὶ τὸν Μαχατᾶν, παραπλήσια
λέγοντες ἅπερ καὶ πρὸς τοὺς Λακεδαιμονίους, ἐξενεγκεῖν τοῖς Ἀχαιοῖς τὸν πόλεμον.
<milestone n="7" unit="section" /></p>
<p>παραδόξως δὲ καὶ κατὰ νοῦν τοῖς Αἰτωλοῖς τῶν
πραγμάτων προκεχωρηκότων, οὗτοι μὲν εὐθαρσῶς
ἐνέβαινον εἰς τὸν πόλεμον, οἱ δ᾽ Ἀχαιοὶ τἀναντία:
Φίλιππος μὲν γάρ,
<milestone n="8" unit="section" />
ἐφ᾽ ᾧ τὰς ἐλπίδας εἶχον, ἀκμὴν
ἐγίνετο περὶ παρασκευήν, Ἠπειρῶται δ᾽ ἔμελλον
πολεμεῖν,
<milestone n="9" unit="section" />
Μεσσήνιοι δ᾽ ἡσυχίαν εἶχον, Αἰτωλοὶ
δέ, προσειληφότες τὴν Ἠλείων καὶ Λακεδαιμονίων
ἄγνοιαν, πανταχόθεν περιεῖχον αὐτοὺς τῷ πολέμῳ.</p></div2>
<div2 type="chapter" n="37" org="uniform" sample="complete">
<milestone n="1" unit="section" />
<p>Ἀράτῳ μὲν οὖν συνέβαινε κατὰ τὸν καιρὸν τοῦτον
ἤδη λήγειν τὴν ἀρχήν, Ἄρατον δὲ τὸν υἱὸν αὐτοῦ
καθεσταμένον ὑπὸ τῶν Ἀχαιῶν παραλαμβάνειν τὴν
στρατηγίαν.
<milestone n="2" unit="section" />
Αἰτωλῶν δ᾽ ἐστρατήγει Σκόπας: ὁ δὲ
χρόνος αὐτῷ τῆς ἀρχῆς μάλιστα τότε πως διῄρητο:
τὰς γὰρ ἀρχαιρεσίας Αἰτωλοὶ μὲν ἐποίουν μετὰ τὴν
φθινοπωρινὴν ἰσημερίαν εὐθέως, Ἀχαιοὶ δὲ τότε
περὶ τὴν τῆς Πλειάδος ἐπιτολήν.
<milestone n="3" unit="section" />
ἤδη δὲ τῆς θερείας
ἐνισταμένης, καὶ μετειληφότος Ἀράτου τοῦ νεωτέρου τὴν στρατηγίαν, ἅμα πάντα τὰ πράγματα τὰς
ἐπιβολὰς ἐλάμβανε καὶ τὰς ἀρχάς.
<milestone n="4" unit="section" />
Ἀννίβας μὲν
γὰρ ἐνεχείρει κατὰ τοὺς καιροὺς τούτους Ζάκανθαν
πολιορκεῖν, Ῥωμαῖοι δὲ Λεύκιον Αἰμίλιον εἰς τὴν
Ἰλλυρίδα μετὰ δυνάμεως ἐξαπέστελλον ἐπὶ Δημήτριον τὸν Φάριον: ὑπὲρ ὧν ἐν τῇ προτέρᾳ βύβλῳ
δεδηλώκαμεν.
<milestone n="5" unit="section" />
Ἀντίοχος δέ, Πτολεμαΐδα καὶ Τύρον
παραδόντος αὐτῷ Θεοδότου, τοῖς κατὰ Κοίλην Συρίαν ἐγχειρεῖν ἐπεβάλλετο: Πτολεμαῖος δὲ περὶ παρασκευὴν ἐγίνετο τοῦ πρὸς Ἀντίοχον πολέμου.
<milestone n="6" unit="section" />
Λυκοῦργος δ᾽ ἀπὸ τῶν ὁμοίων βουλόμενος ἄρχεσθαι
Κλεομένει, τὸ τῶν Μεγαλοπολιτῶν Ἀθήναιον ἐπολιόρκει προσεστρατοπεδευκώς. Ἀχαιοὶ δὲ μισθοφόρους ἱππεῖς καὶ πεζοὺς ἥθροιζον εἰς τὸν περιεστῶτα
πόλεμον:
<milestone n="7" unit="section" />
Φίλιππος δ᾽ ἐκ Μακεδονίας ἐκίνει μετὰ
τῆς δυνάμεως, ἔχων Μακεδόνων φαλαγγίτας μὲν
μυρίους, πελταστὰς δὲ πεντακισχιλίους, ἅμα δὲ τούτοις ἱππεῖς ὀκτακοσίους.
<milestone n="8" unit="section" /></p>
<p>ταῦτα μὲν οὖν ἅπαντ᾽ ἦν ἐν τοιαύταις ἐπιβολαῖς καὶ παρασκευαῖς. κατὰ δὲ τοὺς αὐτοὺς καιροὺς
ἐξήνεγκαν Ῥόδιοι Βυζαντίοις πόλεμον διά τινας</p></div2>
<div2 type="chapter" n="38" org="uniform" sample="complete">
<milestone n="1" unit="section" />
<p>τοιαύτας αἰτίας. Βυζάντιοι κατὰ μὲν θάλατταν
εὐκαιρότατον οἰκοῦσι τόπον καὶ πρὸς ἀσφάλειαν καὶ
πρὸς εὐδαιμονίαν πάντη τῶν ἐν τῇ καθ᾽ ἡμᾶς οἰκουμένῃ, κατὰ δὲ γῆν πρὸς ἀμφότερα πάντων ἀφυέστατον.
<milestone n="2" unit="section" />
κατὰ μὲν γὰρ θάλατταν οὕτως ἐπίκεινται
τῷ στόματι τοῦ Πόντου κυρίως ὥστε μήτ᾽ εἰσπλεῦσαι
μήτ᾽ ἐκπλεῦσαι μηδένα δυνατὸν εἶναι τῶν ἐμπόρων χωρὶς τῆς ἐκείνων βουλήσεως.
<milestone n="3" unit="section" />
ἔχοντος δὲ τοῦ
Πόντου πολλὰ τῶν πρὸς τὸν βίον εὐχρήστων τοῖς
ἄλλοις ἀνθρώποις, πάντων εἰσὶ τούτων κύριοι Βυζάντιοι.
<milestone n="4" unit="section" />
πρὸς μὲν γὰρ τὰς ἀναγκαίας τοῦ βίου
χρείας τά τε θρέμματα καὶ τὸ τῶν εἰς τὰς δουλείας
ἀγομένων σωμάτων πλῆθος οἱ κατὰ τὸν Πόντον
ἡμῖν τόποι παρασκευάζουσι δαψιλέστατον καὶ χρησιμώτατον ὁμολογουμένως: πρὸς δὲ περιουσίαν μέλι,
κηρόν, τάριχος ἀφθόνως ἡμῖν χορηγοῦσι.
<milestone n="5" unit="section" />
δέχονται
γε μὴν τῶν ἐν τοῖς παρ᾽ ἡμῖν τόποις περιττευόντων ἔλαιον καὶ πᾶν οἴνου γένος: σίτῳ δ᾽ ἀμείβονται, ποτὲ μὲν εὐκαίρως διδόντες, ποτὲ δὲ λαμβάνοντες.
<milestone n="6" unit="section" />
πάντων δὴ τούτων ἢ κωλύεσθαι δέον ἦν
ὁλοσχερῶς τοὺς Ἕλληνας ἢ τελέως ἀλυσιτελῆ γίνεσθαι σφίσι τὴν ἀλλαγὴν αὐτῶν, Βυζαντίων ἤτοι
βουλομένων ἐθελοκακεῖν καὶ συνδυάζειν ποτὲ μὲν
Γαλάταις, τοτὲ δὲ πλείονα Θρᾳξὶν ἢ τὸ παράπαν
μὴ κατοικούντων τοὺς τόπους:
<milestone n="7" unit="section" />
διά τε γὰρ τὴν στενότητα τοῦ πόρου καὶ τὸ παρακείμενον πλῆθος τῶν
βαρβάρων ἄπλους ἂν ἡμῖν ἦν ὁμολογουμένως ὁ
Πόντος.
<milestone n="8" unit="section" />
μέγιστα μὲν οὖν ἴσως αὐτοῖς ἐκείνοις
περιγίνεται λυσιτελῆ πρὸς τοὺς βίους διὰ τὰς τῶν
τόπων ἰδιότητας:
<milestone n="9" unit="section" />
ἅπαν γὰρ τὸ μὲν περιττεῦον παρ᾽
αὐτοῖς ἐξαγωγῆς, τὸ δὲ λεῖπον εἰσαγωγῆς ἑτοίμου
τυγχάνει καὶ λυσιτελοῦς ἄνευ πάσης κακοπαθείας
καὶ κινδύνου:
<milestone n="10" unit="section" />
πολλά γε μὴν καὶ τοῖς ἄλλοις εὔχρηστα δι᾽ ἐκείνους, ὡς εἰρήκαμεν, ἀπαντᾷ. διὸ καὶ
κοινοί τινες ὡς εὐεργέται πάντων ὑπάρχοντες εἰκότως ἂν οὐ μόνον χάριτος, ἀλλὰ καὶ ἐπικουρίας κοινῆς τυγχάνοιεν ὑπὸ τῶν Ἑλλήνων κατὰ τὰς ὑπὸ
τῶν βαρβάρων περιστάσεις.
<milestone n="11" unit="section" />
ἐπεὶ δὲ παρὰ τοῖς πλείστοις ἀγνοεῖσθαι συνέβαινε τὴν ἰδιότητα καὶ τὴν
εὐφυΐαν τοῦ τόπου, διὰ τὸ μικρὸν ἔξω κεῖσθαι
τῶν ἐπισκοπουμένων μερῶν τῆς οἰκουμένης,
<milestone n="12" unit="section" />
βουλόμεθα δὲ πάντες εἰδέναι τὰ τοιαῦτα, καὶ μάλιστα
μὲν αὐτόπται γίνεσθαι τῶν ἐχόντων παρηλλαγμένον τι καὶ διαφέρον τόπων, εἰ δὲ μὴ τοῦτο δυνατόν, ἐννοίας γε καὶ τύπους ἔχειν ἐν αὑτοῖς ὡς ἔγγιστα τῆς ἀληθείας,
<milestone n="13" unit="section" />
ῥητέον ἂν εἴη τί τὸ συμβαῖνόν
ἐστι καὶ τί τὸ ποιοῦν τὴν τηλικαύτην καὶ τοιαύτην
εὐπορίαν τῆς προειρημένης πόλεως.</p></div2>
<div2 type="chapter" n="39" org="uniform" sample="complete">
<milestone n="1" unit="section" />
<p>ὁ δὴ καλούμενος Πόντος ἔχει τὴν μὲν περίμετρον ἔγγιστα τῶν δισμυρίων καὶ δισχιλίων σταδίων,
στόματα δὲ διττὰ κατὰ διάμετρον ἀλλήλοις κείμενα,
τὸ μὲν ἐκ τῆς Προποντίδος, τὸ δ᾽ ἐκ τῆς Μαιώτιδος λίμνης, ἥτις αὐτὴ καθ᾽ αὑτὴν ὀκτακισχιλίων
ἔχει σταδίων τὴν περιγραφήν.
<milestone n="2" unit="section" />
εἰς δὲ τὰ προειρημένα κοιλώματα πολλῶν μὲν καὶ μεγάλων ποταμῶν
ἐκ τῆς Ἀσίας ἐκβαλλόντων, ἔτι δὲ μειζόνων καὶ
πλειόνων ἐκ τῆς Εὐρώπης, συμβαίνει τὴν μὲν Μαιῶτιν ἀναπληρουμένην ὑπὸ τούτων ῥεῖν εἰς τὸν Πόντον διὰ τοῦ στόματος, τὸν δὲ Πόντον εἰς τὴν Προποντίδα.
<milestone n="3" unit="section" />
καλεῖται δὲ τὸ μὲν τῆς Μαιώτιδος στόμα
Κιμμερικὸς Βόσπορος, ὃ τὸ μὲν πλάτος ἔχει περὶ
τριάκοντα στάδια, τὸ δὲ μῆκος ἑξήκοντα, πᾶν δ᾽
ἐστὶν ἁλιτενές:
<milestone n="4" unit="section" />
τὸ δὲ τοῦ Πόντου παραπλησίως
ὀνομάζεται μὲν Βόσπορος Θρᾴκιος, ἔστι δὲ τὸ μὲν
μῆκος ἐφ᾽ ἑκατὸν καὶ εἴκοσι στάδια, τὸ δὲ πλάτος
οὐ πάντη ταὐτόν.
<milestone n="5" unit="section" />
ἄρχει δὲ τοῦ στόματος ἀπὸ μὲν
τῆς Προποντίδος τὸ κατὰ Καλχηδόνα διάστημα καὶ
Βυζάντιον,
<milestone n="6" unit="section" />
ὃ δεκατεττάρων ἐστὶ σταδίων, ἀπὸ δὲ
τοῦ Πόντου τὸ καλούμενον Ἱερόν, ἐφ᾽ οὗ τόπου
φασὶ κατὰ τὴν ἐκ Κόλχων ἀνακομιδὴν Ἰάσονα θῦσαι πρῶτον τοῖς δώδεκα θεοῖς: ὃ κεῖται μὲν ἐπὶ
τῆς Ἀσίας, ἀπέχει δὲ τῆς Εὐρώπης ἐπὶ δώδεκα στάδια πρὸς τὸ καταντικρὺ κείμενον Σαραπιεῖον τῆς
Θρᾴκης.
<milestone n="7" unit="section" />
τοῦ δὲ ῥεῖν ἔξω κατὰ τὸ συνεχὲς τήν τε
Μαιῶτιν καὶ τὸν Πόντον εἰσὶν αἰτίαι διτταί, μία
μὲν αὐτόθεν καὶ πᾶσι προφανής, καθ᾽ ἥν, πολλῶν
εἰσπιπτόντων ῥευμάτων εἰς περιγραφὴν ἀγγείων
ὡρισμένων, πλεῖον ἀεὶ καὶ πλεῖον γίνεται τὸ ὑγρόν,
<milestone n="8" unit="section" />
ὃ μηδεμιᾶς μὲν ὑπαρχούσης ἐκρύσεως δέον ἂν ἦν
προσαναβαῖνον ἀεὶ μείζω καὶ πλείω τοῦ κοιλώματος
περιλαμβάνειν τόπον, ὑπαρχουσῶν δ᾽ ἐκρύσεων
ἀνάγκη τὸ προσγινόμενον καὶ πλεονάζον ὑπερπῖπτον
ἀπορρεῖν καὶ φέρεσθαι συνεχῶς διὰ τῶν ὑπαρχόντων στομάτων:
<milestone n="9" unit="section" />
δευτέρα δέ, καθ᾽ ἥν, πολὺν καὶ
παντοδαπὸν χοῦν εἰσφερόντων εἰς τὰ προειρημένα
κοιλώματα τῶν ποταμῶν κατὰ τὰς τῶν ὄμβρων ἐπιτάσεις, ἐκπιεζόμενον τὸ ὑγρὸν ὑπὸ τῶν συνισταμένων ἐγχωμάτων ἀεὶ προσαναβαίνει καὶ φέρεται κατὰ
τὸν αὐτὸν λόγον διὰ τῶν ὑπαρχουσῶν ἐκρύσεων.
<milestone n="10" unit="section" />
τῆς δ᾽ ἐγχώσεως καὶ τῆς ἐπιρρύσεως ἀδιαπαύστου
καὶ συνεχοῦς γινομένης ἐκ τῶν ποταμῶν, καὶ τὴν
ἀπόρρυσιν ἀδιάπαυστον καὶ συνεχῆ γίνεσθαι διὰ
τῶν στομάτων ἀναγκαῖον.
<milestone n="11" unit="section" /></p>
<p>αἱ μὲν οὖν ἀληθεῖς αἰτίαι τοῦ ῥεῖν ἔξω τὸν
Πόντον αἵδ᾽ εἰσίν, οὐκ ἐξ ἐμπορικῶν ἔχουσαι διηγημάτων τὴν πίστιν, ἀλλ᾽ ἐκ τῆς κατὰ φύσιν θεω</p></div2><div2 type="chapter" n="40" org="uniform" sample="complete">
<milestone n="1" unit="section" />
<p>ρίας, ἧς ἀκριβεστέραν εὑρεῖν οὐ ῥᾴδιον: ἐπεὶ δ᾽
ἐπὶ τὸν τόπον ἐπέστημεν, οὐδὲν ἀφετέον ἀργὸν οὐδ᾽
ἐν αὐτῇ τῇ φάσει κείμενον, ὅπερ οἱ πλεῖστοι ποιεῖν
εἰώθασι τῶν συγγραφέων, ἀποδεικτικῇ δὲ μᾶλλον
τῇ διηγήσει χρηστέον, ἵνα μηδὲν ἄπορον ἀπολείπωμεν τῶν ζητουμένων τοῖς φιληκόοις.
<milestone n="2" unit="section" />
τοῦτο γὰρ
ἴδιόν ἐστι τῶν νῦν καιρῶν, ἐν οἷς πάντων πλωτῶν
καὶ πορευτῶν γεγονότων οὐκ ἂν ἔτι πρέπον εἴη
ποιηταῖς καὶ μυθογράφοις χρῆσθαι μάρτυσι περὶ
τῶν ἀγνοουμένων,
<milestone n="3" unit="section" />
ὅπερ οἱ πρὸ ἡμῶν πεποιήκασι
περὶ τῶν πλείστων, ἀπίστους ἀμφισβητουμένων παρεχόμενοι βεβαιωτὰς κατὰ τὸν Ἡράκλειτον, πειρατέον δὲ δι᾽ αὐτῆς τῆς ἱστορίας ἱκανὴν παριστάναι
πίστιν τοῖς ἀκούουσι.
<milestone n="4" unit="section" />
φαμὲν δὴ χώννυσθαι μὲν καὶ
πάλαι καὶ νῦν τὸν Πόντον, χρόνῳ γε μὴν ὁλοσχερῶς ἐγχωσθήσεσθαι τήν τε Μαιῶτιν καὶ τοῦτον, μενούσης γε δὴ τῆς αὐτῆς τάξεως περὶ τοὺς τόπους,
καὶ τῶν αἰτίων τῆς ἐγχώσεως ἐνεργούντων κατὰ τὸ
συνεχές.
<milestone n="5" unit="section" />
ὅταν γὰρ ὁ μὲν χρόνος ἄπειρος ᾖ, τὰ δὲ
κοιλώματα πάντη πάντως ὡρισμένα, δῆλον ὡς, κἂν
τὸ τυχὸν εἰσφέρηται, πληρωθήσονται τῷ χρόνῳ.
<milestone n="6" unit="section" />
κατὰ
φύσιν γὰρ τὸ πεπερασμένον ἐν ἀπείρῳ χρόνῳ συνεχῶς γινόμενον ἢ φθειρόμενον, κἂν κατ᾽ ἐλάχιστον
γίνηται — τοῦτο γὰρ νοείσθω νῦν — ἀνάγκη τελειωθῆναι κατὰ τὴν πρόθεσιν.
<milestone n="7" unit="section" />
ὅταν δὲ μὴ τὸ τυχόν, ἀλλὰ καὶ λίαν πολύς τις εἰσφέρηται χοῦς, φανερὸν ὡς οὐ ποτέ, ταχέως δὲ συμβήσεται γενέσθαι
τὸ νῦν δὴ λεγόμενον ὑφ᾽ ἡμῶν.
<milestone n="8" unit="section" />
ὃ δὴ καὶ φαίνεται γινόμενον. τὴν μὲν οὖν Μαιῶτιν ἤδη κεχῶσθαι συμβαίνει: τὸ γάρ τοι πλεῖστον αὐτῆς μέρος
ἐν ἑπτὰ καὶ πέντε ὀργυιαῖς ἐστι: διὸ καὶ πλεῖν αὐτὴν οὐκέτι δύνανται ναυσὶ μεγάλαις χωρὶς καθηγεμόνος.
<milestone n="9" unit="section" />
οὖσά τ᾽ ἐξ ἀρχῆς θάλαττα σύρρους τῷ
Πόντῳ, καθάπερ οἱ παλαιοὶ συμφωνοῦσι, νῦν ἐστι
λίμνη γλυκεῖα, τῆς μὲν θαλάττης ἐκπεπιεσμένης
ὑπὸ τῶν ἐγχωμάτων, τῆς δὲ τῶν ποταμῶν εἰσβολῆς
ἐπικρατούσης.
<milestone n="10" unit="section" />
ἔσται δὲ καὶ περὶ τὸν Πόντον παραπλήσιον, καὶ γίνεται νῦν: ἀλλ᾽ οὐ λίαν τοῖς πολλοῖς ἐστι καταφανὲς διὰ τὸ μέγεθος τοῦ κοιλώματος. τοῖς μέντοι γε βραχέα συνεπιστήσασι καὶ νῦν</p></div2>
<div2 type="chapter" n="41" org="uniform" sample="complete">
<milestone n="1" unit="section" />
<p>ἐστι δῆλον τὸ γινόμενον. τοῦ γὰρ Ἴστρου πλείοσι
στόμασιν ἀπὸ τῆς Εὐρώπης εἰς τὸν Πόντον εἰσβάλλοντος, συμβαίνει πρὸς τοῦτον σχεδὸν ἐπὶ χίλια
στάδια συνεστάναι ταινίαν ἡμέρας δρόμον ἀπέχουσαν τῆς γῆς [ἥτις νῦν συνέστηκεν] ἐκ τῆς τοῖς
στόμασιν εἰσφερομένης ἰλύος:
<milestone n="2" unit="section" />
ἐφ᾽ ἣν ἔτι πελάγιοι
τρέχοντες οἱ πλέοντες τὸν Πόντον λανθάνουσιν ἐποκέλλοντες νυκτὸς ἐπὶ τοὺς τόπους. καλοῦσι δ᾽ αὐτοὺς οἱ ναυτικοὶ Στήθη.
<milestone n="3" unit="section" />
τοῦ δὲ μὴ παρ᾽ αὐτὴν
συνίστασθαι τὴν γῆν, ἀλλ᾽ ἐπὶ τὸ πολὺ προωθεῖσθαι τὸν χοῦν, ταύτην νομιστέον εἶναι τὴν αἰτίαν.
<milestone n="4" unit="section" />
ἐφ᾽ ὅσον μὲν γὰρ αἱ ῥύσεις τῶν ποταμῶν διὰ τὴν
βίαν τῆς φορᾶς ἐπικρατοῦσι καὶ διωθοῦνται τὴν
θάλατταν, ἐπὶ τοσοῦτο καὶ τὴν γῆν καὶ πάντα τὰ
φερόμενα τοῖς ῥεύμασιν ἀνάγκη προωθεῖσθαι καὶ
μὴ λαμβάνειν μονὴν μηδὲ στάσιν ἁπλῶς:
<milestone n="5" unit="section" />
ὅταν δὲ
διὰ τὸ βάθος ἤδη καὶ πλῆθος τῆς θαλάττης ἐκλύηται τὰ ῥεύματα, τότ᾽ εἰκὸς ἤδη κατὰ φύσιν φερόμενον κάτω μονὴν καὶ στάσιν λαμβάνειν τὸν χοῦν.
<milestone n="6" unit="section" />
δι᾽ ἃ δὴ τῶν μὲν λάβρων καὶ μεγάλων ποταμῶν τὰ
μὲν χώματα μακρὰν συνίσταται, τὰ δὲ παρὰ τὴν
χέρσον ἐστὶν ἀγχιβαθῆ, τῶν δ᾽ ἐλαττόνων καὶ πρᾴως
ῥεόντων παρ᾽ αὐτὰς τὰς εἰσβολὰς οἱ θῖνες συνίστανται.
<milestone n="7" unit="section" />
μάλιστα δ᾽ ἔκδηλον γίνεται τοῦτο κατὰ
τὰς τῶν ὄμβρων ἐπιφοράς: καὶ γὰρ τὰ τυχόντα
τότε τῶν ῥείθρων, ἐπειδὰν ἐπικρατήσωσι τοῦ κύματος κατὰ τὴν εἰσβολήν, προωθοῦσι τὸν χοῦν εἰς
θάλατταν ἐπὶ τοσοῦτον ὥστε πρὸς λόγον ἑκάστου
γίνεσθαι τὴν ἀπόστασιν τῇ βίᾳ τῶν ἐμπιπτόντων
ῥευμάτων.
<milestone n="8" unit="section" />
τῷ δὲ μεγέθει τῆς προειρημένης ταινίας καὶ καθόλου τῷ πλήθει τῶν εἰσφερομένων
λίθων καὶ ξύλων καὶ γῆς ὑπὸ τῶν ποταμῶν οὐδαμῶς
ἀπιστητέον — 
<milestone n="9" unit="section" />
εὔηθες γάρ — θεωροῦντας ὑπὸ τὴν
ὄψιν τὸν τυχόντα χειμάρρουν ἐν βραχεῖ χρόνῳ πολλάκις ἐκχαραδροῦντα μὲν καὶ διακόπτοντα τόπους
ἠλιβάτους, φέροντα δὲ πᾶν γένος ὕλης καὶ γῆς καὶ
λίθων, ἐπιχώσεις δὲ ποιούμενον τηλικαύτας ὥστ᾽
ἀλλοιοῦν ἐνίοτε καὶ μηδὲ γινώσκειν ἐν βραχεῖ χρόνῳ</p></div2>
<div2 type="chapter" n="42" org="uniform" sample="complete">
<milestone n="1" unit="section" />
<p>τοὺς αὐτοὺς τόπους. ἐξ ὧν οὐκ εἰκὸς θαυμάζειν
πῶς οἱ τηλικοῦτοι καὶ τοιοῦτοι ποταμοὶ συνεχῶς ῥέοντες ἀπεργάζονταί τι τῶν προειρημένων καὶ τέλος
ἐκπληροῦσι τὸν Πόντον.
<milestone n="2" unit="section" />
οὐ γὰρ εἰκός, ἀλλ᾽ ἀναγκαῖον γενέσθαι τοῦτό γε προφαίνεται κατὰ τὸν ὀρθὸν λόγον.
<milestone n="3" unit="section" />
σημεῖον δὲ τοῦ μέλλοντος: ὅσῳ γάρ
ἐστι νῦν ἡ Μαιῶτις γλυκυτέρα τῆς Ποντικῆς θαλάττης, οὕτως θεωρεῖται διαφέρουσα προφανῶς ἡ
Ποντικὴ τῆς καθ᾽ ἡμᾶς.
<milestone n="4" unit="section" />
ἐξ ὧν δῆλον ὡς, ὅταν ὁ
χρόνος, ἐν ᾧ πεπληρῶσθαι συμβαίνει τὴν Μαιῶτιν,
τοῦτον λάβῃ τὸν λόγον πρὸς τὸν χρόνον, ὃν ἔχει
τὸ μέγεθος τοῦ κοιλώματος πρὸς τὸ κοίλωμα, τότε
συμβήσεται καὶ τὸν Πόντον τεναγώδη καὶ γλυκὺν
καὶ λιμνώδη γενέσθαι παραπλησίως τῇ Μαιώτιδι
λίμνῃ.
<milestone n="5" unit="section" />
καὶ θᾶττον δὲ τοῦτον ὑποληπτέον. ὅσῳ
μείζους καὶ πλείους εἰσὶν αἱ ῥύσεις τῶν εἰς τοῦτον
ἐκπιπτόντων ποταμῶν.
<milestone n="6" unit="section" />
ταῦτα μὲν οὖν ἡμῖν εἰρήσθω πρὸς τοὺς ἀπίστως διακειμένους, εἰ δὴ χώννυσθαι νῦν καὶ χωσθήσεσθαί ποτε συμβήσεται τὸν
Πόντον καὶ λίμνη καὶ τέναγος ἔσται τὸ τηλικοῦτον
πέλαγος.
<milestone n="7" unit="section" />
ἔτι δὲ μᾶλλον εἰρήσθω καὶ τῆς τῶν πλοϊζομένων ψευδολογίας καὶ τερατείας χάριν, ἵνα μὴ
παντὶ τῷ λεγομένῳ προσκεχηνέναι παιδικῶς ἀναγκαζώμεθα διὰ τὴν ἀπειρίαν, ἔχοντες δ᾽ ἴχνη τῆς
ἀληθείας ἐπὶ ποσὸν ἐξ αὐτῶν ἐπικρίνειν δυνώμεθα
τὸ λεγόμενον ὑπό τινων ἀληθῶς ἢ τοὐναντίον.
<milestone n="8" unit="section" />
ἐπὶ
δὲ τὸ συνεχὲς τῆς εὐκαιρίας τῶν Βυζαντίων ἐπάνιμεν.</p></div2>
<div2 type="chapter" n="43" org="uniform" sample="complete">
<milestone n="1" unit="section" />
<p>τοῦ δὴ στόματος τοῦ τὸν Πόντον καὶ τὴν Προποντίδα συνάπτοντος ὄντος ἑκατὸν εἴκοσι σταδίων
τὸ μῆκος, καθάπερ ἀρτίως εἶπον, καὶ τοῦ μὲν Ἱεροῦ τὸ πρὸς τὸν Πόντον πέρας ὁρίζοντος, τοῦ δὲ
κατὰ Βυζάντιον διαστήματος τὸ πρὸς τὴν Προποντίδα,
<milestone n="2" unit="section" />
μεταξὺ τούτων ἐστὶν Ἑρμαῖον, τῆς Εὐρώπης
ἐπὶ προοχῆς τινος ἀκρωτηριαζούσης ἐν τῷ στόματι
κείμενον, ὃ τῆς μὲν Ἀσίας ἀπέχει περὶ πέντε στάδια, κατὰ τὸν στενώτατον δὲ τόπον ὑπάρχει τοῦ
παντὸς στόματος: ᾗ καὶ Δαρεῖον ζεῦξαί φασι τὸν
πόρον, καθ᾽ ὃν χρόνον ἐποιεῖτο τὴν ἐπὶ Σκύθας
διάβασιν.
<milestone n="3" unit="section" />
κατὰ μὲν δὴ τὸν ἄλλον τόπον ἀπὸ τοῦ
Πόντου παραπλήσιός ἐστιν ἡ φορὰ τοῦ ῥεύματος διὰ
τὴν ὁμοιότητα τῶν παρ᾽ ἑκάτερον τὸ μέρος τῷ στόματι παρηκόντων τόπων:
<milestone n="4" unit="section" />
ἐπὰν δ᾽ εἰς τὸ τῆς Εὐρώπης Ἑρμαῖον, ᾗ στενώτατον ἔφαμεν εἶναι, φερόμενος ἐκ τοῦ Πόντου καὶ συγκλειόμενος ὁ ῥοῦς βίᾳ
προσπέσῃ, τότε δὴ τραπεὶς ὥσπερ ἀπὸ πληγῆς ἐμπίπτει τοῖς ἀντιπέρας τῆς Ἀσίας τόποις.
<milestone n="5" unit="section" />
ἐκεῖθεν
δὲ πάλιν, οἷον ἐξ ὑποστροφῆς, τὴν ἀνταπόδοσιν
ποιεῖται πρὸς τὰ περὶ τὰς Ἑστίας ἄκρα καλούμενα
τῆς Εὐρώπης.
<milestone n="6" unit="section" />
ὅθεν αὖθις ὁρμήσας προσπίπτει πρὸς
τὴν Βοῦν καλουμένην, ὅς ἐστι τῆς Ἀσίας τόπος,
ἐφ᾽ ὃν ἐπιστῆναί φασι πρῶτον οἱ μῦθοι τὴν Ἰὼ περαιωθεῖσαν.
<milestone n="7" unit="section" />
πλὴν ὅ γε ῥοῦς τὸ τελευταῖον ὁρμήσας ἀπὸ τῆς Βοὸς ἐπ᾽ αὐτὸ φέρεται τὸ Βυζάντιον,
περισχισθεὶς δὲ περὶ τὴν πόλιν βραχὺ μὲν εἰς τὸν
κόλπον αὑτοῦ διορίζει τὸν καλούμενον Κέρας, τὸ δὲ
πλεῖον πάλιν ἀπονεύει.
<milestone n="8" unit="section" />
διευτονεῖν μὲν οὖν οὐκέτι
δύναται πρὸς τὴν ἀντιπέρας χώραν, ἐφ᾽ ἧς ἐστι
Καλχηδών:
<milestone n="9" unit="section" />
πλεονάκις γὰρ τὴν ἀνταπόδοσιν πεποιημένος, καὶ τοῦ πόρου πλάτος ἔχοντος, ἤδη περὶ
τοῦτον τὸν τόπον ἐκλυόμενος ὁ ῥοῦς οὐκέτι βραχείας πρὸς ὀξεῖαν γωνίαν ποιεῖται τὰς ἀνακλάσεις
ἐπὶ τὴν περαίαν, ἀλλὰ μᾶλλον πρὸς ἀμβλεῖαν:
<milestone n="10" unit="section" />
διόπερ ἀπολιπὼν τὴν τῶν Καλχηδονίων πόλιν φέρεται</p></div2>
<div2 type="chapter" n="44" org="uniform" sample="complete">
<milestone n="1" unit="section" />
<p>διὰ πόρου. καὶ τὸ ποιοῦν τὴν μὲν τῶν Βυζαντίων
πόλιν εὐκαιροτάτην, τὴν δὲ τῶν Καλχηδονίων τἀναντία, τοῦτ᾽ ἔστι τὸ νῦν ὑφ᾽ ἡμῶν εἰρημένον, καίπερ ἀπὸ τῆς ὄψεως ὁμοίας ἀμφοτέραις δοκούσης
εἶναι τῆς θέσεως πρὸς τὴν εὐκαιρίαν.
<milestone n="2" unit="section" />
ἀλλ᾽ ὅμως
εἰς τὴν μὲν βουληθέντα καταπλεῦσ᾽ οὐ ῥᾴδιον, πρὸς
ἣν δέ, κἂν μὴ βούλῃ, φέρει κατ᾽ ἀνάγκην ὁ ῥοῦς,
καθάπερ ἀρτίως εἴπομεν.
<milestone n="3" unit="section" />
σημεῖον δὲ τούτου: ἐκ
Καλχηδόνος γὰρ οἱ βουλόμενοι διαίρειν εἰς Βυζάντιον οὐ δύνανται πλεῖν κατ᾽ εὐθεῖαν διὰ τὸν μεταξὺ
ῥοῦν, ἀλλὰ παράγουσιν ἐπί τε τὴν Βοῦν καὶ τὴν
καλουμένην Χρυσόπολιν,
<milestone n="4" unit="section" />
ἣν Ἀθηναῖοι τότε κατασχόντες Ἀλκιβιάδου γνώμῃ παραγωγιάζειν ἐπεβάλοντο πρῶτον τοὺς εἰς Πόντον πλέοντας, τὸ δ᾽ ἔμπροσθεν ἀφιᾶσι κατὰ ῥοῦν, ᾧ φέρονται κατ᾽ ἀνάγκην πρὸς τὸ Βυζάντιον.
<milestone n="5" unit="section" />
ὅμοια δὲ τούτοις καὶ τὰ
κατὰ τὸν ἐπὶ θάτερα πλοῦν ἐστι τῆς Βυζαντίων πόλεως:
<milestone n="6" unit="section" />
ἄν τε γὰρ ἀφ᾽ Ἑλλησπόντου τρέχῃ τις τοῖς
νότοις ἄν τ᾽ ἐπὶ τὸν Ἑλλήσποντον ἐκ τοῦ Πόντου
τοῖς ἐτησίοις, παρὰ μὲν τὴν Εὐρώπην ἐκ τῆς Βυζαντίων πόλεως ὀρθός, ἅμα δ᾽ εὐπαρακόμιστός ἐστιν
ὁ πλοῦς ἐπὶ τὰ τῆς Προποντίδος στενὰ κατ᾽ Ἄβυδον καὶ Σηστόν, κἀκεῖθεν ὡσαύτως πάλιν ἐπὶ τὸ
Βυζάντιον,
<milestone n="7" unit="section" />
ἀπὸ δὲ Καλχηδόνος παρὰ τὴν Ἀσίαν τἀναντία τούτοις διὰ τὸ κολπώδη τὸν παράπλουν ὑπάρχειν καὶ προτείνειν πολὺ τὴν τῶν Κυζικηνῶν χώραν.
<milestone n="8" unit="section" />
ἀφ᾽ Ἑλλησπόντου γὰρ φερόμενον εἰς Καλχηδόνα
χρήσασθαι τῷ παρὰ τὴν Εὐρώπην πλῷ, κἄπειτα
συνεγγίζοντα τοῖς κατὰ Βυζάντιον τόποις κάμπτειν
καὶ προστρέχειν πρὸς τὴν Καλχηδόνα διὰ τὸν ῥοῦν
καὶ τὰ προειρημένα δυσχερές.
<milestone n="9" unit="section" />
ὁμοίως δὲ πάλιν ἐκπλέοντα προστρέχειν εὐθέως τῇ Θρᾴκῃ τελέως ἀδύνατον διά τε τὸν μεταξὺ ῥοῦν καὶ διὰ τὸ τοὺς ἀνέμους ἑκατέρους ἀντιπίπτειν πρὸς ἀμφοτέρας τὰς
ἐπιβολάς,
<milestone n="10" unit="section" />
ἐπειδήπερ εἰσάγει μὲν εἰς τὸν Πόντον
νότος, ἐξάγει δὲ βορέας, καὶ τούτοις ἀνάγκη χρῆσθαι
πρὸς ἑκάτερον τὸν δρόμον τοῖς ἀνέμοις.
<milestone n="11" unit="section" /></p>
<p>τὰ μὲν οὖν τὴν κατὰ θάλατταν εὐκαιρίαν ποιοῦντα Βυζαντίοις ταῦτ᾽ ἔστι, τὰ δὲ τὴν κατὰ γῆν</p></div2>
<div2 type="chapter" n="45" org="uniform" sample="complete">
<milestone n="1" unit="section" />
<p>ἀκαιρίαν τὰ μέλλοντα ῥηθήσεσθαι. τῆς γὰρ Θρᾴκης κύκλῳ περιεχούσης αὐτῶν τὴν χώραν οὕτως
ὥστ᾽ ἐκ θαλάττης εἰς θάλατταν καθήκειν, ἀίδιον
ἔχουσι πόλεμον καὶ δυσχερῆ πρὸς τούτους.
<milestone n="2" unit="section" />
οὔτε
γὰρ παρασκευασάμενοι καὶ κρατήσαντες αὐτῶν εἰσάπαξ ἀποτρίψασθαι τὸν πόλεμον οἷοί τ᾽ εἰσὶ διὰ
τὸ πλῆθος καὶ τῶν ὄχλων καὶ τῶν δυναστῶν:
<milestone n="3" unit="section" />
ἐὰν
τοῦ γὰρ ἑνὸς περιγένωνται, τρεῖς ἐπιβαίνουσιν ἐπὶ
τὴν τούτων χώραν ἄλλοι βαρύτεροι δυνάσται.
<milestone n="4" unit="section" />
καὶ
μὴν οὐδ᾽ εἴξαντες καὶ συγκαταβάντες εἰς φόρους καὶ
συνθήκας οὐδὲν ποιοῦσι πλέον: ἂν γὰρ ἑνὶ πρόωνταί τι, πενταπλασίους δι᾽ αὐτὸ τοῦτο πολεμίους εὑρίσκουσι.
<milestone n="5" unit="section" />
διόπερ ἀιδίῳ συνέχονται καὶ δυσχερεῖ
πολέμῳ: τί γὰρ ἐπισφαλέστερον ἀστυγείτονος καὶ
βαρβάρου πολέμου;
<milestone n="6" unit="section" />
τί δεινότερον; οὐ μὴν ἀλλὰ
τούτοις τὸ παράπαν κακοῖς παλαίοντες κατὰ γῆν,
χωρὶς τῶν ἄλλων τῶν παρεπομένων τῷ πολέμῳ κακῶν, ὑπομένουσί τινα καὶ τιμωρίαν Ταντάλειον
κατὰ τὸν ποιητήν:
<milestone n="7" unit="section" />
ἔχοντες γὰρ χώραν γενναιοτάτην,
ὅταν διαπονήσωσι ταύτην καὶ γένηται τὸ τῶν καρπῶν πλῆθος τῷ κάλλει διαφέρον, κἄπειτα παραγενηθέντες οἱ βάρβαροι τοὺς μὲν καταφθείρωσι,
τοὺς δὲ συναθροίσαντες ἀποφέρωσι,
<milestone n="8" unit="section" />
τότε δὴ χωρὶς
τῶν ἔργων καὶ τῆς δαπάνης καὶ τὴν καταφθορὰν
θεώμενοι διὰ τὸ κάλλος τῶν καρπῶν σχετλιάζουσι
καὶ βαρέως φέρουσι τὸ συμβαῖνον.
<milestone n="9" unit="section" /></p>
<p>ἀλλ᾽ ὅμως τὸν μὲν ἀπὸ τῶν Θρᾳκῶν πόλεμον
κατὰ τὴν συνήθειαν ἀναφέροντες ἔμενον ἐπὶ τῶν
ἐξ ἀρχῆς δικαίων πρὸς τοὺς Ἕλληνας:
<milestone n="10" unit="section" />
προσεπιγενομένων δὲ Γαλατῶν αὐτοῖς τῶν περὶ Κομοντόριον</p></div2>
<div2 type="chapter" n="46" org="uniform" sample="complete">
<milestone n="1" unit="section" />
<p>εἰς πᾶν ἦλθον περιστάσεως. οὗτοι δ᾽ ἐκίνησαν μὲν
ἅμα τοῖς περὶ Βρέννον ἐκ τῆς οἰκείας, διαφυγόντες
δὲ τὸν περὶ Δελφοὺς κίνδυνον, καὶ παραγενόμενοι
πρὸς τὸν Ἑλλήσποντον, εἰς μὲν τὴν Ἀσίαν οὐκ ἐπεραιώθησαν, αὐτοῦ δὲ κατέμειναν διὰ τὸ φιλοχωρῆσαι
τοῖς περὶ τὸ Βυζάντιον τόποις.
<milestone n="2" unit="section" />
οἳ καὶ κρατήσαντες τῶν Θρᾳκῶν, καὶ κατασκευασάμενοι βασίλειον
τὴν Τύλιν, εἰς ὁλοσχερῆ κίνδυνον ἦγον τοὺς Βυζαντίους.
<milestone n="3" unit="section" />
κατὰ μὲν οὖν τὰς ἀρχὰς ἐν ταῖς ἐφόδοις
αὐτῶν ταῖς κατὰ Κομοντόριον τὸν πρῶτον βασιλεύσαντα δῶρα διετέλουν οἱ Βυζάντιοι διδόντες ἀνὰ
τρισχιλίους καὶ πεντακισχιλίους, ποτὲ δὲ καὶ μυρίους
χρυσοῦς, ἐφ᾽ ᾧ μὴ καταφθείρειν τὴν χώραν αὐτῶν.
<milestone n="4" unit="section" />
τέλος δ᾽ ἠναγκάσθησαν ὀγδοήκοντα τάλαντα συγχωρῆσαι φόρον τελεῖν κατ᾽ ἐνιαυτὸν ἕως εἰς Καύαρον, ἐφ᾽ οὗ κατελύθη μὲν ἡ βασιλεία, τὸ δὲ γένος
αὐτῶν ἐξεφθάρη πᾶν, ὑπὸ Θρᾳκῶν ἐκ μεταβολῆς
ἐπικρατηθέν.
<milestone n="5" unit="section" />
ἐν οἷς καιροῖς ὑπὸ τῶν φόρων πιεζούμενοι τὸ μὲν πρῶτον ἐπρέσβευον πρὸς τοὺς Ἕλληνας, δεόμενοι σφίσι βοηθεῖν καὶ συγχορηγεῖν εἰς
τοὺς περιεστῶτας καιρούς:
<milestone n="6" unit="section" />
τῶν δὲ πλείστων παρολιγωρούντων, ἐνεχείρησαν ἀπαναγκασθέντες παρ</p></div2><div2 type="chapter" n="47" org="uniform" sample="complete">
<milestone n="1" unit="section" />
<p>αγωγιάζειν τοὺς εἰς τὸν Πόντον πλέοντας. μεγάλης
δὲ γενομένης τῆς ἀλυσιτελείας καὶ δυσχρηστίας πᾶσιν ἐκ τοῦ τέλος πράττειν τοὺς Βυζαντίους τῶν
ἐξαγομένων ἐκ τοῦ Πόντου, δεινὸν ἡγοῦντο, καὶ
πάντες ἐνεκάλουν οἱ πλοϊζόμενοι τοῖς Ῥοδίοις διὰ
τὸ δοκεῖν τούτους προεστάναι τῶν κατὰ θάλατταν.
ἐξ οὗ συνέβη φῦναι τὸν πόλεμον,
<milestone n="2" unit="section" />
ὑπὲρ οὗ νῦν ἡμεῖς
ἱστορεῖν μέλλομεν.</p>
<p>οἱ γὰρ Ῥόδιοι,
<milestone n="3" unit="section" />
συνεξεγερθέντες ἅμα μὲν διὰ τὴν
σφετέραν βλάβην, ἅμα δὲ καὶ διὰ τὴν τῶν πέλας
ἐλάττωσιν, τὸ μὲν πρῶτον παραλαβόντες τοὺς συμμάχους ἐπρέσβευον πρὸς τοὺς Βυζαντίους, ἀξιοῦντες καταλύσειν αὐτοὺς τὸ παραγώγιον:
<milestone n="4" unit="section" />
οὐκ ἐντρεπομένων δὲ τοῖς ὅλοις, ἀλλὰ πεπεισμένων δίκαια
λέγειν ἐκ τῆς ἀντικαταστάσεως τῆς γενομένης παρ᾽
αὐτοῖς τῶν περὶ τὸν Ἑκατόδωρον καὶ Ὀλυμπιόδωρον πρὸς τοὺς τῶν Ῥοδίων πρεσβευτάς — 
<milestone n="5" unit="section" />
οὗτοι γὰρ
τότε προέστησαν τοῦ τῶν Βυζαντίων πολιτεύματος — 
τότε μὲν ἀπηλλάγησαν οἱ Ῥόδιοι περάναντες οὐδέν,
<milestone n="6" unit="section" />
ἐπανελθόντες δὲ τὸν πόλεμον ἐψηφίσαντο τοῖς Βυζαντίοις διὰ τὰς προειρημένας αἰτίας.
<milestone n="7" unit="section" />
καὶ παραυτίκα πρεσβευτὰς ἐξαπέστελλον πρὸς Προυσίαν, παρακαλοῦντες καὶ τοῦτον εἰς τὸν πόλεμον: ᾔδεσαν γὰρ
τὸν Προυσίαν παρατριβόμενον ἔκ τινων πρὸς τοὺς</p></div2>
<div2 type="chapter" n="48" org="uniform" sample="complete">
<milestone n="1" unit="section" />
<p>Βυζαντίους. τὸ δὲ παραπλήσιον ἐποίουν καὶ Βυζάντιοι: πρός τε γὰρ Ἄτταλον καὶ πρὸς Ἀχαιὸν ἔπεμπον πρέσβεις, δεόμενοι σφίσι βοηθεῖν.
<milestone n="2" unit="section" />
ὁ μὲν οὖν
Ἄτταλος ἦν πρόθυμος, εἶχε δὲ βραχεῖαν τότε ῥοπήν,
ὡς ἂν ὑπ᾽ Ἀχαιοῦ συνεληλαμένος εἰς τὴν πατρῴαν
ἀρχήν:
<milestone n="3" unit="section" />
ὁ δ᾽ Ἀχαιός, κρατῶν μὲν τῆς ἐπὶ τάδε τοῦ
Ταύρου, βασιλέα δὲ προσφάτως αὑτὸν ἀναδεδειχώς,
ἐπηγγέλλετο βοηθήσειν.
<milestone n="4" unit="section" />
ὑπάρχων δ᾽ ἐπὶ ταύτης
τῆς προαιρέσεως, τοῖς μὲν Βυζαντίοις μεγάλην ἐλπίδα παρεσκεύαζε, τοῖς δὲ Ῥοδίοις καὶ Προυσίᾳ τἀναντία κατάπληξιν.
<milestone n="5" unit="section" />
Ἀχαιὸς γὰρ ἦν μὲν Ἀντιόχου
συγγενὴς τοῦ παρειληφότος τὴν ἐν Συρίᾳ βασιλείαν, ἐγκρατὴς δ᾽ ἐγένετο τῆς προειρημένης δυναστείας διά τινας τοιαύτας αἰτίας.
<milestone n="6" unit="section" />
Σελεύκου μεταλλάξαντος τὸν βίον, ὃς ἦν Ἀντιόχου τοῦ προειρημένου
πατήρ, διαδεξαμένου δὲ τὴν βασιλείαν Σελεύκου
πρεσβυτάτου τῶν υἱῶν, ἅμα τούτῳ διὰ τὴν οἰκειότητα συνυπερέβαλε τὸν Ταῦρον, δυσὶ μάλιστά πως
ἔτεσι πρότερον τῶν νῦν λεγομένων καιρῶν.
<milestone n="7" unit="section" />
Σέλευκος γὰρ ὁ νέος ὡς θᾶττον παρέλαβε τὴν βασιλείαν,
πυνθανόμενος Ἄτταλον πᾶσαν ἤδη τὴν ἐπὶ τάδε
τοῦ Ταύρου δυναστείαν ὑφ᾽ αὑτὸν πεποιῆσθαι, παρωρμήθη βοηθεῖν τοῖς σφετέροις πράγμασιν.
<milestone n="8" unit="section" />
ὑπερβαλὼν δὲ μεγάλῃ δυνάμει τὸν Ταῦρον, καὶ δολοφονηθεὶς ὑπό τ᾽ Ἀπατουρίου τοῦ Γαλάτου καὶ
Νικάνορος, μετήλλαξε τὸν βίον.
<milestone n="9" unit="section" />
Ἀχαιὸς δὲ κατὰ
τὴν ἀναγκαιότητα τὸν φόνον αὐτοῦ μετῆλθε παραχρῆμα, τοὺς περὶ τὸν Νικάνορα καὶ τὸν Ἀπατούριον
ἀποκτείνας, τῶν τε δυνάμεων καὶ τῶν ὅλων πραγμάτων φρονίμως καὶ μεγαλοψύχως προέστη.
<milestone n="10" unit="section" />
τῶν
γὰρ καιρῶν παρόντων αὐτῷ, καὶ τῆς τῶν ὄχλων
ὁρμῆς συνεργούσης εἰς τὸ διάδημα περιθέσθαι,
τοῦτο μὲν οὐ προείλετο ποιῆσαι, τηρῶν δὲ τὴν βασιλείαν Ἀντιόχῳ τῷ νεωτέρῳ τῶν υἱῶν, ἐνεργῶς ἐπιπορευόμενος ἀνεκτᾶτο τὴν ἐπὶ τάδε τοῦ Ταύρου
πᾶσαν.
<milestone n="11" unit="section" />
τῶν δὲ πραγμάτων αὐτῷ παραδόξως εὐροούντων, ἐπεὶ τὸν μὲν Ἄτταλον εἰς αὐτὸ τὸ Πέργαμον συνέκλεισε, τῶν δὲ λοιπῶν πάντων ἦν ἐγκρατής, ἐπαρθεὶς τοῖς εὐτυχήμασι παρὰ πόδας ἐξώκειλε.
<milestone n="12" unit="section" />
καὶ διάδημα περιθέμενος καὶ βασιλέα προσαγορεύσας αὑτὸν βαρύτατος ἦν τότε καὶ φοβερώτατος τῶν
ἐπὶ τάδε τοῦ Ταύρου βασιλέων καὶ δυναστῶν:
<milestone n="13" unit="section" />
ᾧ
καὶ μάλιστα τότε Βυζάντιοι πιστεύσαντες ἀνεδέξαντο
τὸν πρὸς τοὺς Ῥοδίους καὶ Προυσίαν πόλεμον.</p></div2>
<div2 type="chapter" n="49" org="uniform" sample="complete">
<milestone n="1" unit="section" />
<p>ὁ δὲ Προυσίας ἐνεκάλει μὲν πρότερον τοῖς Βυζαντίοις ὅτι ψηφισαμένων τινὰς εἰκόνας αὐτοῦ ταύτας οὐκ ἀνετίθεσαν, ἀλλ᾽ εἰς ἐπισυρμὸν καὶ λήθην
ἄγοιεν,
<milestone n="2" unit="section" />
δυσηρέστει δ᾽ αὐτοῖς καὶ ἐπὶ τῷ πᾶσαν προσενέγκασθαι φιλονεικίαν εἰς τὸ διαλῦσαι τὴν Ἀχαιοῦ
πρὸς Ἄτταλον ἔχθραν καὶ τὸν πόλεμον, νομίζων
κατὰ πολλοὺς τρόπους ἀλυσιτελῆ τοῖς αὑτοῦ πράγμασιν ὑπάρχειν τὴν ἐκείνων φιλίαν.
<milestone n="3" unit="section" />
ἠρέθιζε δ᾽
αὐτὸν καὶ τὸ δοκεῖν Βυζαντίους πρὸς μὲν Ἄτταλον
εἰς τοὺς τῆς Ἀθηνᾶς ἀγῶνας τοὺς συνθύσοντας
ἐξαπεσταλκέναι, πρὸς αὐτὸν δ᾽ εἰς τὰ Σωτήρια μηδένα πεπομφέναι.
<milestone n="4" unit="section" />
διόπερ ἐκ πάντων τούτων ὑποικουρουμένης παρ᾽ αὐτῷ τῆς ὀργῆς, ἄσμενος ἐπελάβετο τῆς τῶν Ῥοδίων προφάσεως, καὶ συγκαταθέμενος τοῖς πρεσβευταῖς ἐκείνους μὲν ᾤετο δεῖν κατὰ
θάλατταν πολεμεῖν, αὐτὸς δὲ κατὰ γῆν οὐκ ἐλάττω
βλάψειν ἔδοξε τοὺς ὑπεναντίους.
<milestone n="5" unit="section" /></p>
<p>ὁ μὲν οὖν Ῥοδίων πρὸς Βυζαντίους πόλεμος</p></div2>
<div2 type="chapter" n="50" org="uniform" sample="complete">
<milestone n="1" unit="section" />
<p>διὰ ταῦτα καὶ τοιαύτην ἔλαβε τὴν ἀρχήν. οἱ δὲ
Βυζάντιοι τὸ μὲν πρῶτον ἐρρωμένως ἐπολέμουν,
πεπεισμένοι τὸν μὲν Ἀχαιὸν σφίσι βοηθεῖν, αὐτοὶ
δὲ τὸν Τιβοίτην ἐκ τῆς Μακεδονίας ἐπαγαγόντες
ἀντιπεριστήσειν τῷ Προυσίᾳ φόβους καὶ κινδύνους,
<milestone n="2" unit="section" />
ὃς κατὰ τὴν προειρημένην ὁρμὴν πολεμῶν παρείλετο μὲν αὐτῶν τὸ καλούμενον ἐπὶ τοῦ στόματος
Ἱερόν,
<milestone n="3" unit="section" />
ὃ Βυζάντιοι μικροῖς ἀνώτερον χρόνοις μεγάλων ὠνησάμενοι χρημάτων ἐσφετερίσαντο διὰ τὴν
εὐκαιρίαν τοῦ τόπου, βουλόμενοι μηδεμίαν ἀφορμὴν μηδενὶ καταλιπεῖν μήτε κατὰ τῶν εἰς τὸν Πόντον πλεόντων ἐμπόρων μήτε περὶ τοὺς δούλους καὶ
τὰς ἐξ αὐτῆς τῆς θαλάττης ἐργασίας,
<milestone n="4" unit="section" />
παρείλετο δὲ
καὶ τὴν ἐπὶ τῆς Ἀσίας χώραν, ἣν κατεῖχον Βυζάντιοι τῆς Μυσίας πολλοὺς ἤδη χρόνους.
<milestone n="5" unit="section" />
οἱ δὲ Ῥόδιοι πληρώσαντες ναῦς ἕξ, ἅμα δὲ ταύταις παρὰ
τῶν συμμάχων προσλαβόντες τέτταρας, καὶ ναύαρχον
προχειρισάμενοι Ξενόφαντον, ἔπλεον ἐφ᾽ Ἑλλησπόντου δέκα ναυσί.
<milestone n="6" unit="section" />
καὶ ταῖς μὲν λοιπαῖς ὁρμοῦντες
περὶ Σηστὸν ἐκώλυον τοὺς πλέοντας εἰς τὸν Πόντον, μιᾷ δ᾽ ἐκπλεύσας ὁ ναύαρχος κατεπείραζε τῶν
Βυζαντίων, εἴ πως ἤδη μεταμελοῖντο καταπεπληγμένοι τὸν πόλεμον.
<milestone n="7" unit="section" />
τῶν δ᾽ οὐ προσεχόντων ἀπέπλευσε καὶ παραλαβὼν τὰς λοιπὰς ναῦς ἀπῆρε πάσαις
εἰς τὴν Ῥόδον.
<milestone n="8" unit="section" />
οἱ δὲ Βυζάντιοι πρός τε τὸν Ἀχαιὸν
ἔπεμπον, ἀξιοῦντες βοηθεῖν, ἐπί τε τὸν Τιβοίτην
ἐξαπέστελλον τοὺς ἄξοντας αὐτὸν ἐκ τῆς Μακεδονίας:
<milestone n="9" unit="section" />
ἐδόκει γὰρ οὐχ ἧττον ἡ Βιθυνῶν ἀρχὴ Τιβοίτῃ καθήκειν ἢ Προυσίᾳ διὰ τὸ πατρὸς ἀδελφὸν
<milestone n="10" unit="section" />
αὐτὸν ὑπάρχειν τῷ Προυσίᾳ οἱ δὲ Ῥόδιοι θεωροῦντες τὴν τῶν Βυζαντίων ὑπόστασιν, πραγματικῶς διενοήθησαν πρὸς τὸ καθικέσθαι τῆς προθέ</p></div2><div2 type="chapter" n="51" org="uniform" sample="complete">
<milestone n="1" unit="section" />
<p>σεως. ὁρῶντες γὰρ τὸ συνέχον τοῖς Βυζαντίοις τῆς
ὑπομονῆς τοῦ πολέμου κείμενον ἐν ταῖς κατὰ τὸν
Ἀχαιὸν ἐλπίσι, θεωροῦντες δὲ τὸν πατέρα τὸν
Ἀχαιοῦ κατεχόμενον ἐν Ἀλεξανδρείᾳ, τὸν δ᾽ Ἀχαιὸν
περὶ πλείστου ποιούμενον τὴν τοῦ πατρὸς σωτηρίαν, ἐπεβάλοντο πρεσβεύειν πρὸς τὸν Πτολεμαῖον
καὶ παραιτεῖσθαι τὸν Ἀνδρόμαχον,
<milestone n="2" unit="section" />
καὶ πρότερον
μὲν ἐκ παρέργου τοῦτο πεποιηκότες, τότε δ᾽ ἀληθινῶς σπεύδοντες ὑπὲρ τοῦ πράγματος, ἵνα προσενεγκάμενοι πρὸς τὸν Ἀχαιὸν τὴν χάριν ταύτην
ὑπόχρεων αὐτὸν ποιήσωνται πρὸς πᾶν τὸ παρακαλούμενον.
<milestone n="3" unit="section" />
ὁ δὲ Πτολεμαῖος, παραγενομένων τῶν πρέσβεων, ἐβουλεύετο μὲν παρακατέχειν τὸν Ἀνδρόμαχον, ἐλπίζων αὐτῷ χρήσεσθαι πρὸς καιρόν, διὰ τὸ
τά τε πρὸς τὸν Ἀντίοχον ἄκριτα μένειν αὐτῷ, καὶ τὸ
τὸν Ἀχαιὸν ἀναδεδειχότα προσφάτως αὑτὸν βασιλέα πραγμάτων εἶναι κύριον ἱκανῶν τινων:
<milestone n="4" unit="section" />
ἦν γὰρ
Ἀνδρόμαχος Ἀχαιοῦ μὲν πατήρ, ἀδελφὸς δὲ Λαοδίκης τῆς Σελεύκου γυναικός.
<milestone n="5" unit="section" />
οὐ μὴν ἀλλὰ προσκλίνων τοῖς Ῥοδίοις ὁ Πτολεμαῖος κατὰ τὴν ὅλην
αἵρεσιν, καὶ πάντα σπεύδων χαρίζεσθαι, συνεχώρησε
καὶ παρέδωκε τὸν Ἀνδρόμαχον αὐτοῖς ἀποκομίζειν
ὡς τὸν υἱόν.
<milestone n="6" unit="section" />
οἱ δ᾽ ἐπιτελεσάμενοι τοῦτο, καὶ προσεπιμετρήσαντες τοῖς περὶ τὸν Ἀχαιὸν τιμάς τινας,
παρείλαντο τὴν ὁλοσχερεστάτην ἐλπίδα τῶν Βυζαντίων.
<milestone n="7" unit="section" />
συνεκύρησε δέ τι καὶ ἕτερον τοῖς Βυζαντίοις
ἄτοπον: ὁ γὰρ Τιβοίτης, καταγόμενος ἐκ τῆς Μακεδονίας, ἔσφηλε τὰς ἐπιβολὰς αὐτῶν, μεταλλάξας
τὸν βίον.
<milestone n="8" unit="section" />
οὗ συμβάντος οἱ μὲν Βυζάντιοι ταῖς ὁρμαῖς ἀνέπεσον, ὁ δὲ Προυσίας ἐπιρρωσθεὶς ταῖς
πρὸς τὸν πόλεμον ἐλπίσιν, ἅμα μὲν αὐτὸς ἀπὸ τῶν
κατ᾽ Ἀσίαν μερῶν ἐπολέμει καὶ προσέκειτο τοῖς
πράγμασιν ἐνεργῶς, ἅμα δὲ τοὺς Θρᾷκας μισθωσάμενος οὐκ εἴα τὰς πύλας ἐξιέναι τοὺς Βυζαντίους
ἀπὸ τῶν κατὰ τὴν Εὐρώπην μερῶν.
<milestone n="9" unit="section" />
οἱ δὲ Βυζάντιοι τῶν σφετέρων ἐλπίδων ἐψευσμένοι, τῷ πολέμῳ
πονοῦντες πανταχόθεν, ἐξαγωγὴν περιέβλεπον εὐ</p></div2><div2 type="chapter" n="52" org="uniform" sample="complete">
<milestone n="1" unit="section" />
<p>σχήμονα τῶν πραγμάτων. Καυάρου δὲ τοῦ τῶν Γαλατῶν βασιλέως παραγενομένου πρὸς τὸ Βυζάντιον,
καὶ σπουδάζοντος διαλῦσαι τὸν πόλεμον καὶ διέχοντος τὰς χεῖρας φιλοτίμως, συνεχώρησαν τοῖς παρακαλουμένοις ὅ τε Προυσίας οἵ τε Βυζάντιοι.
<milestone n="2" unit="section" />
πυθόμενοι δ᾽ οἱ Ῥόδιοι τήν τε τοῦ Καυάρου σπουδὴν
καὶ τὴν ἐντροπὴν τοῦ Προυσίου, σπουδάζοντες δὲ
καὶ τὴν αὑτῶν πρόθεσιν ἐπὶ τέλος ἀγαγεῖν,
<milestone n="3" unit="section" />
πρεσβευτὴν μὲν Ἀριδίκην προεχειρίσαντο πρὸς τοὺς
Βυζαντίους, Πολεμοκλῆ δὲ τρεῖς ἔχοντα τριήρεις
ὁμοῦ συναπέστειλαν,
<milestone n="4" unit="section" />
βουλόμενοι τὸ δὴ λεγόμενον
καὶ τὸ δόρυ καὶ τὸ κηρύκειον ἅμα πέμπειν πρὸς
τοὺς Βυζαντίους. ἐπιφανέντων δὲ τούτων, ἐγένοντο
διαλύσεις ἐπὶ Κώθωνος τοῦ Καλλιγείτονος ἱερομνημονοῦντος ἐν τῷ Βυζαντίῳ,
<milestone n="5" unit="section" />
πρὸς μὲν Ῥοδίους ἁπλαῖ,
Βυζαντίους μὲν μηδένα πράττειν τὸ διαγώγιον τῶν
εἰς τὸν Πόντον πλεόντων, Ῥοδίους δὲ καὶ τοὺς συμμάχους τούτου γενομένου τὴν εἰρήνην ἄγειν πρὸς
Βυζαντίους:
<milestone n="6" unit="section" />
πρὸς δὲ Προυσίαν τοιαίδε τινές, εἶναι
Προυσίᾳ καὶ Βυζαντίοις εἰρήνην καὶ φιλίαν εἰς τὸν
ἅπαντα χρόνον, μὴ στρατεύειν δὲ μήτε Βυζαντίους
ἐπὶ Προυσίαν τρόπῳ μηδενὶ μήτε Προυσίαν ἐπὶ
Βυζαντίους:
<milestone n="7" unit="section" />
ἀποδοῦναι δὲ Προυσίαν Βυζαντίοις τάς
τε χώρας καὶ τὰ φρούρια καὶ τοὺς λαοὺς καὶ τὰ
πολεμικὰ σώματα χωρὶς λύτρων, πρὸς δὲ τούτοις
τὰ πλοῖα τὰ κατ᾽ ἀρχὰς ληφθέντα τοῦ πολέμου καὶ
τὰ βέλη τὰ καταληφθέντ᾽ ἐν τοῖς ἐρύμασιν, ὁμοίως
δὲ καὶ τὰ ξύλα καὶ τὴν λιθίαν καὶ τὸν κέραμον
τὸν ἐκ τοῦ Ἱεροῦ χωρίου — 
<milestone n="8" unit="section" />
ὁ γὰρ Προυσίας, ἀγωνιῶν τὴν τοῦ Τιβοίτου κάθοδον, πάντα καθεῖλε τὰ
δοκοῦντα τῶν φρουρίων εὐκαίρως πρός τι κεῖσθαι — 
<milestone n="9" unit="section" />
ἐπαναγκάσαι δὲ Προυσίαν καὶ ὅσα τινὲς τῶν Βιθυνῶν εἶχον ἐκ τῆς Μυσίας χώρας τῆς ὑπὸ Βυζαντίους ταττομένης ἀποδοῦναι τοῖς γεωργοῖς.
<milestone n="10" unit="section" /></p>
<p>ὁ μὲν οὖν Ῥοδίοις καὶ Προυσίᾳ πρὸς Βυζαντίους συστὰς πόλεμος τοιαύτας ἔλαβε τὰς ἀρχὰς καὶ</p></div2>
<div2 type="chapter" n="53" org="uniform" sample="complete">
<milestone n="1" unit="section" />
<p>τὸ τέλος: κατὰ δὲ τὸν καιρὸν τοῦτον Κνώσιοι πρεσβεύσαντες πρὸς Ῥοδίους ἔπεισαν τάς τε μετὰ Πολεμοκλέους ναῦς καὶ τρία τῶν ἀφράκτων προσκατασπάσαντας αὑτοῖς ἀποστεῖλαι.
<milestone n="2" unit="section" />
γενομένου δὲ τούτου, καὶ τῶν πλοίων ἀφικομένων εἰς τὴν Κρήτην,
καὶ σχόντων ὑποψίαν τῶν Ἐλευθερναίων ὅτι τὸν
πολίτην αὑτῶν Τίμαρχον οἱ περὶ τὸν Πολεμοκλῆ
χαριζόμενοι τοῖς Κνωσίοις ἀνῃρήκασι, τὸ μὲν πρῶτον ῥύσια κατήγγειλαν τοῖς Ῥοδίοις, μετὰ δὲ ταῦτα
πόλεμον ἐξήνεγκαν.
<milestone n="3" unit="section" />
περιέπεσον δὲ καὶ Λύττιοι
βραχὺ πρὸ τούτων τῶν καιρῶν ἀνηκέστῳ συμφορᾷ.
καθόλου γὰρ τὰ κατὰ τὴν σύμπασαν Κρήτην ὑπῆρχεν ἐν τοιαύτῃ τινὶ τότε καταστάσει.
<milestone n="4" unit="section" />
Κνώσιοι συμφρονήσαντες Γορτυνίοις πᾶσαν ἐποιήσαντο τὴν Κρήτην ὑφ᾽ αὑτοὺς πλὴν τῆς Λυττίων πόλεως: μόνης
δὲ ταύτης ἀπειθούσης, ἐπεβάλοντο πολεμεῖν, σπεύδοντες αὐτὴν εἰς τέλος ἀνάστατον ποιῆσαι καὶ παραδείγματος καὶ φόβου χάριν τῶν ἄλλων Κρηταιέων.
<milestone n="5" unit="section" />
τὸ μὲν οὖν πρῶτον ἐπολέμουν πάντες οἱ Κρηταιεῖς
τοῖς Λυττίοις: ἐγγενομένης δὲ φιλοτιμίας ἐκ τῶν
τυχόντων, ὅπερ ἔθος ἐστὶ Κρησίν, ἐστασίασαν πρὸς
τοὺς ἄλλους.
<milestone n="6" unit="section" />
καὶ Πολυρρήνιοι μὲν καὶ Κεραῗται
καὶ Λαππαῖοι, πρὸς δὲ τούτοις Ὅριοι μετ᾽ Ἀρκάδων, ὁμοθυμαδὸν ἀποστάντες τῆς τῶν Κνωσίων
φιλίας,
<milestone n="7" unit="section" />
ἔγνωσαν τοῖς Λυττίοις συμμαχεῖν, τῶν δὲ
Γορτυνίων οἱ μὲν πρεσβύτεροι τὰ τῶν Κνωσίων,
οἱ δὲ νεώτεροι τὰ τῶν Λυττίων αἱρούμενοι, διεστασίασαν πρὸς ἀλλήλους.
<milestone n="8" unit="section" />
οἱ δὲ Κνώσιοι, παραδόξου
γεγονότος αὐτοῖς τοῦ περὶ τοὺς συμμάχους κινήματος, ἐπισπῶνται χιλίους ἐξ Αἰτωλίας ἄνδρας κατὰ
συμμαχίαν.
<milestone n="9" unit="section" />
οὗ γενομένου παραυτίκα τῶν Γορτυνίων οἱ πρεσβύτεροι καταλαμβανόμενοι τὴν ἄκραν
εἰσάγονται τούς τε Κνωσίους καὶ τοὺς Αἰτωλούς:
καὶ τοὺς μὲν ἐξέβαλον, τοὺς δ᾽ ἀπέκτειναν τῶν</p></div2>
<div2 type="chapter" n="54" org="uniform" sample="complete">
<milestone n="1" unit="section" />
<p>νέων, τὴν δὲ πόλιν ἐνεχείρισαν τοῖς Κνωσίοις. κατὰ
δὲ τοὺς αὐτοὺς καιροὺς Λυττίων ἐξωδευκότων εἰς
τὴν πολεμίαν πανδημεί, συννοήσαντες οἱ Κνώσιοι
τὸ γεγονὸς καταλαμβάνονται τὴν Λύττον, ἔρημον
οὖσαν τῶν βοηθησόντων:
<milestone n="2" unit="section" />
καὶ τὰ μὲν τέκνα καὶ τὰς
γυναῖκας εἰς Κνωσὸν ἀπέπεμψαν, τὴν δὲ πόλιν
ἐμπρήσαντες καὶ κατασκάψαντες καὶ λωβησάμενοι
κατὰ πάντα τρόπον ἐπανῆλθον.
<milestone n="3" unit="section" />
οἱ δὲ Λύττιοι παραγενόμενοι πρὸς τὴν πόλιν ἀπὸ τῆς ἐξοδείας, καὶ
συνθεασάμενοι τὸ συμβεβηκός, οὕτως περιπαθεῖς
ἐγένοντο ταῖς ψυχαῖς ὥστε μηδ᾽ εἰσελθεῖν μηδένα
τολμῆσαι τῶν παρόντων εἰς τὴν πατρίδα:
<milestone n="4" unit="section" />
πάντες
δὲ περιπορευθέντες αὐτὴν κύκλῳ, καὶ πολλάκις ἀνοιμώξαντες καὶ κατολοφυράμενοι τήν τε τῆς πατρίδος
καὶ τὴν αὑτῶν τύχην, αὖθις ἐξ ἀναστροφῆς ἐπανῆλθον εἰς τὴν τῶν Λαππαίων πόλιν.
<milestone n="5" unit="section" />
φιλανθρώπως
δ᾽ αὐτοὺς καὶ μετὰ πάσης προθυμίας τῶν Λαππαίων ὑποδεξαμένων, οὗτοι μὲν ἀντὶ πολιτῶν ἀπόλιδες ἐν ἡμέρᾳ μιᾷ καὶ ξένοι γεγονότες ἐπολέμουν
πρὸς τοὺς Κνωσίους ἅμα τοῖς συμμάχοις.
<milestone n="6" unit="section" />
Λύττος
δ᾽ ἡ Λακεδαιμονίων μὲν ἄποικος οὖσα καὶ συγγενής,
ἀρχαιοτάτη δὲ τῶν κατὰ Κρήτην πόλεων, ἄνδρας
δ᾽ ὁμολογουμένως ἀρίστους ἀεὶ τρέφουσα Κρηταιέων,
οὕτως ἄρδην καὶ παραλόγως ἀνηρπάσθη.</p></div2>
<div2 type="chapter" n="55" org="uniform" sample="complete">
<milestone n="1" unit="section" />
<p>Πολυρρήνιοι δὲ καὶ Λαππαῖοι καὶ πάντες οἱ
τούτων σύμμαχοι, θεωροῦντες τοὺς Κνωσίους ἀντεχομένους τῆς τῶν Αἰτωλῶν συμμαχίας, τοὺς δ᾽
Αἰτωλοὺς ὁρῶντες πολεμίους ὄντας τῷ τε βασιλεῖ
Φιλίππῳ καὶ τοῖς Ἀχαιοῖς, πέμπουσι πρέσβεις πρός
τε τὸν βασιλέα καὶ τοὺς Ἀχαιοὺς περὶ βοηθείας καὶ
συμμαχίας.
<milestone n="2" unit="section" />
οἱ δ᾽ Ἀχαιοὶ καὶ Φίλιππος εἴς τε τὴν
κοινὴν συμμαχίαν αὐτοὺς προσεδέξαντο καὶ βοήθειαν ἐξαπέστειλαν, Ἰλλυριοὺς μὲν τετρακοσίους,
ὧν ἡγεῖτο Πλάτωρ, Ἀχαιοὺς δὲ διακοσίους, Φωκέας
ἑκατόν.
<milestone n="3" unit="section" />
οἳ καὶ παραγενόμενοι μετ᾽ οὐ πολὺ πάλιν
ἀπέπλευσαν μεγάλην ποιήσαντες ἐπίδοσιν τοῖς Πολυρρηνίοις καὶ τοῖς τούτων συμμάχοις:
<milestone n="4" unit="section" />
πάνυ γὰρ
ἐν βραχεῖ χρόνῳ τειχήρεις καταστήσαντες τούς τ᾽
Ἐλευθερναίους καὶ Κυδωνιάτας, ἔτι δὲ τοὺς Ἀπτεραίους, ἠνάγκασαν ἀποστάντας τῆς τῶν Κνωσίων
συμμαχίας κοινωνῆσαι σφίσι τῶν αὐτῶν ἐλπίδων.
τούτων δὲ γενομένων,
<milestone n="5" unit="section" />
ἐξαπέστειλαν Πολυρρήνιοι
μὲν καὶ μετὰ τούτων οἱ σύμμαχοι Φιλίππῳ καὶ τοῖς
Ἀχαιοῖς πεντακοσίους Κρῆτας, Κνώσιοι δὲ μικρῷ
πρότερον ἐξαπεστάλκεισαν χιλίους τοῖς Αἰτωλοῖς. οἳ
καὶ συνεπολέμουν ἀμφοτέροις τὸν ἐνεστῶτα πόλεμον.
<milestone n="6" unit="section" />
κατελάβοντο δὲ καὶ τὸν λιμένα τῶν Φαιστίων
οἱ τῶν Γορτυνίων φυγάδες: ὁμοίως δὲ καὶ τὸν αὐτῶν τῶν Γορτυνίων παραβόλως διακατεῖχον, καὶ
προσεπολέμουν ἐκ τούτων ὁρμώμενοι τῶν τόπων τοῖς
ἐν τῇ πόλει.</p></div2>
<div2 type="chapter" n="56" org="uniform" sample="complete">
<milestone n="1" unit="section" />
<p>τὰ μὲν οὖν κατὰ τὴν Κρήτην ἐν τούτοις ἦν:
περὶ δὲ τοὺς καιροὺς τούτους καὶ Μιθριδάτης ἐξήνεγκε Σινωπεῦσι πόλεμον, καί τις οἷον ἀρχὴ τότε
καὶ πρόφασις ἐγένετο τῆς ἐπὶ τὸ τέλος ἀχθείσης
ἀτυχίας Σινωπεῦσιν.
<milestone n="2" unit="section" />
εἰς δὲ τὸν πόλεμον τοῦτον
πρεσβευσάντων αὐτῶν πρὸς Ῥοδίους καὶ παρακαλούντων βοηθεῖν, ἔδοξε τοῖς Ῥοδίοις προχειρίσασθαι τρεῖς ἄνδρας, καὶ δοῦναι τούτοις δραχμῶν
δεκατέτταρας μυριάδας, τοὺς δὲ λαβόντας παρασκευάσαι τὰ πρὸς τὴν χρείαν ἐπιτήδεια τοῖς Σινωπεῦσιν.
<milestone n="3" unit="section" />
οἱ δὲ κατασταθέντες ἡτοίμασαν οἴνου κεράμια μύρια, τριχὸς εἰργασμένης τάλαντα τριακόσια,
νεύρων εἰργασμένων ἑκατὸν τάλαντα, πανοπλίας χιλίας, χρυσοῦς ἐπισήμους τρισχιλίους, ἔτι δὲ λιθοφόρους τέτταρας καὶ τοὺς ἀφέτας τούτοις.
<milestone n="4" unit="section" />
ἃ καὶ
λαβόντες οἱ τῶν Σινωπέων πρέσβεις ἐπανῆλθον.
ἦσαν γὰρ οἱ Σινωπεῖς ἐν ἀγωνίᾳ μὴ πολιορκεῖν
σφᾶς ὁ Μιθριδάτης ἐγχειρήσῃ καὶ κατὰ γῆν καὶ
κατὰ θάλατταν: διὸ καὶ τὰς παρασκευὰς πρὸς τοῦτο
τὸ μέρος ἐποιοῦντο πάσας.
<milestone n="5" unit="section" />
ἡ δὲ Σινώπη κεῖται μὲν
ἐν τοῖς δεξιοῖς μέρεσι τοῦ Πόντου παρὰ τὸν εἰς
Φᾶσιν πλοῦν, οἰκεῖται δ᾽ ἐπί τινος χερρονήσου προτεινούσης εἰς τὸ πέλαγος, ἧς τὸν μὲν αὐχένα τὸν
συνάπτοντα πρὸς τὴν Ἀσίαν, ὅς ἐστιν οὐ πλεῖον
δυεῖν σταδίων, ἡ πόλις ἐπικειμένη διακλείει κυρίως:
<milestone n="6" unit="section" />
τὸ δὲ λοιπὸν τῆς χερρονήσου πρόκειται μὲν εἰς τὸ
πέλαγος, ἔστι δ᾽ ἐπίπεδον καὶ πανευέφοδον ἐπὶ τὴν
πόλιν, κύκλῳ δ᾽ ἐκ θαλάττης ἀπότομον καὶ δυσπροσόρμιστον καὶ παντελῶς ὀλίγας ἔχον προσβάσεις.
<milestone n="7" unit="section" />
διόπερ ἀγωνιῶντες οἱ Σινωπεῖς μήποτε κατὰ τὴν
ἀπὸ τῆς Ἀσίας πλευρὰν ὁ Μιθριδάτης συστησάμενος ἔργα, καὶ κατὰ τὴν ἀπέναντι ταύτης ὁμοίως
ποιησάμενος ἀπόβασιν κατὰ θάλατταν εἰς τοὺς ὁμαλοὺς καὶ τοὺς ὑπερκειμένους τῆς πόλεως τόπους,
ἐγχειρήσῃ πολιορκεῖν αὐτούς,
<milestone n="8" unit="section" />
ἐπεβάλοντο τῆς χερρονήσου κύκλῳ τὸ νησίζον ὀχυροῦν, ἀποσταυροῦντες καὶ περιχαρακοῦντες τὰς ἐκ θαλάττης προσβάσεις, ἅμα δὲ καὶ βέλη καὶ στρατιώτας τιθέντες ἐπὶ
τοὺς εὐκαίρους τῶν τόπων:
<milestone n="9" unit="section" />
ἔστι γὰρ τὸ πᾶν μέγεθος αὐτῆς οὐ πολύ, τελέως δ᾽ εὐκατακράτητον καὶ
μέτριον.</p></div2>
<div2 type="chapter" n="57" org="uniform" sample="complete">
<milestone n="1" unit="section" />
<p>καὶ τὰ μὲν περὶ Σινώπης ἐν τούτοις ἦν. ὁ δὲ
βασιλεὺς Φίλιππος, ἀναζεύξας ἐκ Μακεδονίας μετὰ
τῆς δυνάμεως — ἐν γὰρ ταύταις ταῖς ἐπιβολαῖς ἀπελίπαμεν ἄρτι τὸν συμμαχικὸν πόλεμον — ὥρμησεν
ἐπὶ Θετταλίας καὶ τῆς Ἠπείρου, σπεύδων ταύτῃ
ποιήσασθαι τὴν εἰσβολὴν τὴν εἰς Αἰτωλίαν.
<milestone n="2" unit="section" />
Ἀλέξανδρος δὲ καὶ Δωρίμαχος κατὰ τὸν καιρὸν τοῦτον
ἔχοντες πρᾶξιν κατὰ τῆς τῶν Αἰγειρατῶν πόλεως,
ἁθροίσαντες τῶν Αἰτωλῶν περὶ χιλίους καὶ διακοσίους εἰς Οἰάνθειαν τῆς Αἰτωλίας, ἣ κεῖται καταντικρὺ τῆς προειρημένης πόλεως, καὶ πορθμεῖα τούτοις ἑτοιμάσαντες, πλοῦν ἐτήρουν πρὸς τὴν ἐπιβολήν.
<milestone n="3" unit="section" />
τῶν γὰρ ηὐτομοληκότων τις ἐξ Αἰτωλίας,
καὶ πλείω χρόνον διατετριφὼς παρὰ τοῖς Αἰγειράταις, καὶ συντεθεωρηκὼς τοὺς φυλάττοντας τὸν ἀπ᾽
Αἰγίου πυλῶνα μεθυσκομένους καὶ ῥᾳθύμως διεξάγοντας τὰ κατὰ τὴν φυλακήν,
<milestone n="4" unit="section" />
πλεονάκις παραβαλλόμενος καὶ διαβαίνων πρὸς τοὺς περὶ Δωρίμαχον
ἐξεκέκλητο πρὸς τὴν πρᾶξιν αὐτούς, ἅτε λίαν οἰκείους ὄντας τῶν τοιούτων ἐγχειρημάτων.
<milestone n="5" unit="section" />
ἡ δὲ τῶν
Αἰγειρατῶν πόλις ἔκτισται μὲν τῆς Πελοποννήσου
κατὰ τὸν Κορινθιακὸν κόλπον μεταξὺ τῆς Αἰγιέων
καὶ Σικυωνίων πόλεως, κεῖται δ᾽ ἐπὶ λόφων ἐρυμνῶν καὶ δυσβάτων, νεύει δὲ τῇ θέσει πρὸς τὸν
Παρνασσὸν καὶ ταῦτα τὰ μέρη τῆς ἀντίπερα χώρας, ἀπέχει δὲ τῆς θαλάττης ὡς ἑπτὰ στάδια.
<milestone n="6" unit="section" />
παραπεσόντος δὲ πλοῦ τοῖς περὶ τὸν Δωρίμαχον, ἀνήχθησαν καὶ καθορμίζονται νυκτὸς ἔτι πρὸς τὸν
παρὰ τὴν πόλιν καταρρέοντα ποταμόν.
<milestone n="7" unit="section" />
οἱ μὲν οὖν
περὶ τὸν Ἀλέξανδρον καὶ Δωρίμαχον, ἅμα δὲ τούτοις Ἀρχίδαμον τὸν Πανταλέοντος υἱόν, ἔχοντες
περὶ αὑτοὺς τὸ πλῆθος τῶν Αἰτωλῶν, προσέβαινον
πρὸς τὴν πόλιν κατὰ τὴν ἀπ᾽ Αἰγίου φέρουσαν
ὁδόν.
<milestone n="8" unit="section" />
ὁ δ᾽ αὐτόμολος, ἔχων εἴκοσι τοὺς ἐπιτηδειοτάτους, διανύσας ταῖς ἀνοδίαις τοὺς κρημνοὺς
θᾶττον τῶν ἄλλων διὰ τὴν ἐμπειρίαν, καὶ διαδὺς
διά τινος ὑδρορροίας, ἔτι κοιμωμένους κατέλαβε
τοὺς ἐπὶ τοῦ πυλῶνος.
<milestone n="9" unit="section" />
κατασφάξας δ᾽ αὐτοὺς ἀκμὴν ἐν ταῖς κοίταις ὄντας, καὶ διακόψας τοῖς πελέκεσι τοὺς μοχλούς, ἀνέῳξε τοῖς Αἰτωλοῖς τὰς πύλας.
<milestone n="10" unit="section" />
οἱ δὲ παρεισπεσόντες λαμπρῶς ἀπερινοήτως
ἐχρήσαντο τοῖς πράγμασιν. ὃ καὶ παραίτιον ἐγένετο τοῖς μὲν Αἰγειράταις τῆς σωτηρίας, τοῖς δ᾽
Αἰτωλοῖς τῆς ἀπωλείας.
<milestone n="11" unit="section" />
ὑπολαμβάνοντες γὰρ τοῦτο
τέλος εἶναι τοῦ κατασχεῖν ἀλλοτρίαν πόλιν, τὸ γενέσθαι τῶν πυλώνων ἐντός, τοῦτον τὸν τρόπον</p></div2>
<div2 type="chapter" n="58" org="uniform" sample="complete">
<milestone n="1" unit="section" />
<p>ἐχρῶντο τοῖς πράγμασι. διὸ καὶ βραχὺν παντελῶς
χρόνον ἁθρόοι συμμείναντες περὶ τὴν ἀγοράν, λοιπὸν ἐκπαθεῖς ὄντες πρὸς τὰς ὠφελείας διέρρεον,
καὶ παρεισπίπτοντες εἰς τὰς οἰκίας διήρπαζον τοὺς
βίους, ἤδη φωτὸς ὄντος.
<milestone n="2" unit="section" />
οἱ δ᾽ Αἰγειρᾶται, τοῦ
πράγματος αὐτοῖς ἀνελπίστου καὶ παραδόξου τελέως
συμβεβηκότος, οἷς μὲν ἐπέστησαν οἱ πολέμιοι κατὰ
τὰς οἰκίας, ἐκπλαγεῖς καὶ περίφοβοι γενόμενοι πάντες ἐτρέποντο πρὸς φυγὴν ἔξω τῆς πόλεως, ὡς ἤδη
βεβαίως αὐτῆς κεκρατημένης ὑπὸ τῶν πολεμίων.
<milestone n="3" unit="section" />
ὅσοι δὲ τῆς κραυγῆς ἀκούοντες ἐξ ἀκεραίων τῶν
οἰκιῶν ἐξεβοήθουν, πάντες εἰς τὴν ἄκραν συνέτρεχον.
<milestone n="4" unit="section" />
οὗτοι μὲν οὖν ἀεὶ πλείους ἐγίνοντο καὶ θαρραλεώτεροι, τὸ δὲ τῶν Αἰτωλῶν σύστρεμμα τοὐναντίον
ἔλαττον καὶ ταραχωδέστερον διὰ τὰς προειρημένας
αἰτίας.
<milestone n="5" unit="section" />
οὐ μὴν ἀλλὰ συνορῶντες οἱ περὶ τὸν Δωρίμαχον ἤδη τὸν περιεστῶτα κίνδυνον αὐτούς, συστραφέντες ὥρμησαν ἐπὶ τοὺς κατέχοντας τὴν ἄκραν,
ὑπολαμβάνοντες τῇ θρασύτητι καὶ τόλμῃ καταπληξάμενοι τρέψασθαι τοὺς ἡθροισμένους ἐπὶ τὴν βοήθειαν.
<milestone n="6" unit="section" />
οἱ δ᾽ Αἰγειρᾶται παρακαλέσαντες σφᾶς αὐτοὺς ἠμύνοντο καὶ συνεπλέκοντο τοῖς Αἰτωλοῖς
γενναίως.
<milestone n="7" unit="section" />
οὔσης δὲ τῆς ἄκρας ἀτειχίστου, καὶ τῆς
συμπλοκῆς ἐκ χειρὸς καὶ κατ᾽ ἄνδρα γινομένης, τὸ
μὲν πρῶτον ἦν ἀγὼν οἷον εἰκός, ἅτε τῶν μὲν ὑπὲρ
πατρίδος καὶ τέκνων, τῶν δ᾽ ὑπὲρ σωτηρίας ἀγωνιζομένων: τέλος γε μὴν ἐτράπησαν οἱ παρεισπεπτωκότες τῶν Αἰτωλῶν.
<milestone n="8" unit="section" />
οἱ δ᾽ Αἰγειρᾶται, λαβόντες
ἀφορμὴν ἐγκλίματος, ἐνεργῶς ἐπέκειντο καὶ καταπληκτικῶς τοῖς πολεμίοις. ἐξ οὗ συνέβη τοὺς πλείστους τῶν Αἰτωλῶν διὰ τὴν πτοίαν αὐτοὺς ὑφ᾽
αὑτῶν φεύγοντας ἐν ταῖς πύλαις συμπατηθῆναι.
<milestone n="9" unit="section" />
ὁ μὲν οὖν Ἀλέξανδρος ἐν χειρῶν νόμῳ κατ᾽ αὐτὸν
ἔπεσε τὸν κίνδυνον, ὁ δ᾽ Ἀρχίδαμος ἐν τῷ περὶ
τὰς πύλας ὠθισμῷ καὶ πνιγμῷ διεφθάρη.
<milestone n="10" unit="section" />
τὸ δὲ
λοιπὸν πλῆθος τῶν Αἰτωλῶν τὸ μὲν συνεπατήθη,
τὸ δὲ κατὰ τῶν κρημνῶν φεῦγον ταῖς ἀνοδίαις ἐξετραχηλίσθη.
<milestone n="11" unit="section" />
τὸ δὲ καὶ διασωθὲν αὐτῶν μέρος πρὸς
τὰς ναῦς, ἐρριφὸς τὰ ὅπλα παναίσχρως, ἅμα δ᾽ ἀνελπίστως ἐποιήσατο τὸν ἀπόπλουν.
<milestone n="12" unit="section" />
Αἰγειρᾶται μὲν
οὖν, διὰ τὴν ὀλιγωρίαν ἀποβαλόντες τὴν πατρίδα,
διὰ τὴν εὐψυχίαν καὶ γενναιότητα πάλιν ἔσωσαν
παραδόξως.</p></div2>
<div2 type="chapter" n="59" org="uniform" sample="complete">
<milestone n="1" unit="section" />
<p>κατὰ δὲ τοὺς αὐτοὺς καιροὺς Εὐριπίδας, ὃς
ἦν ἀπεσταλμένος ὑπὸ τῶν Αἰτωλῶν στρατηγὸς τοῖς
Ἠλείοις, καταδραμὼν τὴν Δυμαίων καὶ Φαραιέων,
ἔτι δὲ τὴν τῶν Τριταιέων χώραν, καὶ περιελασάμενος
λείας πλῆθος ἱκανόν, ἐποιεῖτο τὴν ἀποχώρησιν ὡς
ἐπὶ τὴν Ἠλείαν.
<milestone n="2" unit="section" />
ὁ δὲ Μίκκος ὁ Δυμαῖος, ὅσπερ
ἐτύγχανε κατ᾽ ἐκείνους τοὺς καιροὺς ὑποστράτηγος
ὢν τῶν Ἀχαιῶν, ἐκβοηθήσας πανδημεὶ τούς τε Δυμαίους καὶ Φαραιεῖς, ἅμα δὲ καὶ Τριταιεῖς ἔχων,
προσέκειτο τοῖς πολεμίοις ἀπαλλαττομένοις.
<milestone n="3" unit="section" />
ἐνεργότερον δ᾽ ἐπικείμενος τοῖς φεύγουσιν ἐμπεσὼν εἰς
ἐνέδραν ἐσφάλη καὶ πολλοὺς ἀπέβαλε τῶν ἀνδρῶν:
τετταράκοντα μὲν γὰρ ἔπεσον, ἑάλωσαν δὲ περὶ διακοσίους τῶν πεζῶν.
<milestone n="4" unit="section" />
ὁ μὲν οὖν Εὐριπίδας, ποιήσας
τοῦτο τὸ προτέρημα, καὶ μετεωρισθεὶς ἐπὶ τῷ γεγονότι, μετ᾽ ὀλίγας ἡμέρας αὖτις ἐξελθὼν κατέλαβε
παρὰ τὸν Ἄραξον φρούριον τῶν Δυμαίων εὔκαιρον
τὸ καλούμενον Τεῖχος:
<milestone n="5" unit="section" />
ὅ φασιν οἱ μῦθοι τὸ παλαιὸν
Ἡρακλέα πολεμοῦντα τοῖς Ἠλείοις ἐποικοδομῆσαι,
βουλόμενον ὁρμητηρίῳ χρῆσθαι τούτῳ κατ᾽ αὐτῶν.</p></div2>
<div2 type="chapter" n="60" org="uniform" sample="complete">
<milestone n="1" unit="section" />
<p>οἱ δὲ Δυμαῖοι καὶ Φαραιεῖς καὶ Τριταιεῖς, ἠλαττωμένοι μὲν περὶ τὴν βοήθειαν, δεδιότες δὲ τὸ μέλλον
ἐκ τῆς τοῦ φρουρίου καταλήψεως, τὸ μὲν πρῶτον
ἔπεμπον ἀγγέλους πρὸς τὸν στρατηγὸν τῶν Ἀχαιῶν,
δηλοῦντες τὰ γεγονότα καὶ δεόμενοι σφίσι βοηθεῖν:
μετὰ δὲ ταῦτα πρεσβευτὰς ἐξαπέστελλον τοὺς περὶ
τῶν αὐτῶν ἀξιώσοντας.
<milestone n="2" unit="section" />
ὁ δ᾽ Ἄρατος οὔτε τὸ ξενικὸν ἐδύνατο συστήσασθαι διὰ τὸ κατὰ τὸν Κλεομενικὸν πόλεμον ἐλλελοιπέναι τινὰ τῶν ὀψωνίων
τοὺς Ἀχαιοὺς τοῖς μισθοφόροις, καθόλου τε ταῖς
ἐπιβολαῖς καὶ συλλήβδην πᾶσι τοῖς τοῦ πολέμου
πράγμασιν ἀτόλμως ἐχρῆτο καὶ νωθρῶς.
<milestone n="3" unit="section" />
διόπερ ὅ
τε Λυκοῦργος εἷλε τὸ τῶν Μεγαλοπολιτῶν Ἀθήναιον, ὅ τ᾽ Εὐριπίδας ἑξῆς τοῖς εἰρημένοις Γόρτυναν τῆς Τελφουσίας.
<milestone n="4" unit="section" />
οἵ τε Δυμαῖοι καὶ Φαραιεῖς
καὶ Τριταιεῖς, δυσελπιστήσαντες ἐπὶ ταῖς τοῦ στρατηγοῦ βοηθείαις, συνεφρόνησαν ἀλλήλοις εἰς τὸ τὰς
μὲν κοινὰς εἰσφορὰς τοῖς Ἀχαιοῖς μὴ τελεῖν,
<milestone n="5" unit="section" />
ἰδίᾳ
δὲ συστήσασθαι μισθοφόρους, πεζοὺς μὲν τριακοσίους, ἱππεῖς δὲ πεντήκοντα, καὶ διὰ τούτων ἀσφαλίζεσθαι τὴν χώραν.
<milestone n="6" unit="section" />
τοῦτο δὲ πράξαντες ὑπὲρ μὲν
τῶν καθ᾽ αὑτοὺς πραγμάτων ἐνδεχομένως ἔδοξαν
βεβουλεῦσθαι, περὶ δὲ τῶν κοινῶν τἀναντία: πονηρᾶς γὰρ ἐφόδου καὶ προφάσεως τοῖς βουλομένοις
διαλύειν τὸ ἔθνος ἐδόκουν ἀρχηγοὶ καὶ καθηγεμόνες
γεγονέναι.
<milestone n="7" unit="section" />
ταύτης δὲ τῆς πράξεως τὸ μὲν πλεῖστον
τῆς αἰτίας ἐπὶ τὸν στρατηγὸν ἄν τις ἀναφέροι δικαίως τὸν ὀλιγωροῦντα καὶ καταμέλλοντα καὶ προϊέμενον ἀεὶ τοὺς δεομένους.
<milestone n="8" unit="section" />
πᾶς γὰρ ὁ κινδυνεύων,
ἕως μὲν ἄν τινος ἐλπίδος ἀντέχηται παρὰ τῶν οἰκείων καὶ συμμάχων, προσανέχειν φιλεῖ ταύταις:
ὅταν δὲ δυσχρηστῶν ἀπογνῷ, τότ᾽ ἤδη βοηθεῖν
ἀναγκάζεθ᾽ αὑτῷ κατὰ δύναμιν.
<milestone n="9" unit="section" />
διὸ καὶ Τριταιεῦσι
καὶ Φαραιεῦσι καὶ Δυμαίοις, ὅτι μὲν ἰδίᾳ συνεστήσαντο μισθοφόρους, καταμέλλοντος τοῦ τῶν Ἀχαιῶν
ἡγεμόνος, οὐκ ἐγκλητέον: ὅτι δὲ τὰς εἰς τὸ κοινὸν
εἰσφορὰς ἀπεῖπαν, μεμψιμοιρητέον.
<milestone n="10" unit="section" />
ἐχρῆν γὰρ τὴν
μὲν ἰδίαν χρείαν μὴ παραλιπεῖν, εὐκαιροῦντάς γε
δὴ καὶ δυναμένους, τὰ δὲ πρὸς τὴν κοινὴν πολιτείαν δίκαια συντηρεῖν, ἄλλως τε δὴ καὶ κομιδῆς
ὑπαρχούσης ἀδιαπτώτου κατὰ τοὺς κοινοὺς νόμους,
τὸ δὲ μέγιστον, γεγονότας ἀρχηγοὺς τοῦ τῶν Ἀχαιῶν
συστήματος.</p></div2>
<div2 type="chapter" n="61" org="uniform" sample="complete">
<milestone n="1" unit="section" />
<p>τὰ μὲν οὖν κατὰ Πελοπόννησον ἐν τούτοις ἦν.
ὁ δὲ βασιλεὺς Φίλιππος διελθὼν τὴν Θετταλίαν παρῆν
εἰς Ἤπειρον.
<milestone n="2" unit="section" />
ἀναλαβὼν δὲ τοὺς Ἠπειρώτας ἅμα
τοῖς Μακεδόσι πανδημεὶ καὶ τοὺς ἐξ Ἀχαΐας αὐτῷ
συνηντηκότας σφενδονήτας τριακοσίους, ἔτι δὲ τοὺς
παρὰ Πολυρρηνίων ἀπεσταλμένους Κρῆτας πεντακοσίους, προῆγε, καὶ διελθὼν τὴν Ἤπειρον παρῆν
εἰς τὴν τῶν Ἀμβρακιωτῶν χώραν.
<milestone n="3" unit="section" />
εἰ μὲν οὖν ἐξ
ἐφόδου κατὰ τὸ συνεχὲς ἐνέβαλεν εἰς τὴν μεσόγαιαν
τὴν Αἰτωλίας, ἄφνω καὶ παραδόξως ἐπιπεσὼν δυνάμει βαρείᾳ τοῖς ὅλοις πράγμασιν ἐπιτεθείκει τέλος:
<milestone n="4" unit="section" />
νῦν δὲ πεισθεὶς τοῖς Ἠπειρώταις πρῶτον ἐκπολιορκῆσαι τὸν Ἄμβρακον, ἔδωκε τοῖς Αἰτωλοῖς ἀναστροφὴν εἰς τὸ καὶ στῆναι καὶ προνοηθῆναί τι καὶ
παρασκευάσασθαι πρὸς τὸ μέλλον.
<milestone n="5" unit="section" />
οἱ γὰρ Ἠπειρῶται, τὸ σφέτερον ἀναγκαιότερον τιθέμενοι τοῦ
κοινοῦ τῶν συμμάχων, καὶ μεγάλως σπουδάζοντες
ὑφ᾽ αὑτοὺς ποιήσασθαι τὸν Ἄμβρακον, ἐδέοντο τοῦ
Φιλίππου ποιήσασθαι πολιορκίαν περὶ τὸ χωρίον
καὶ τοῦτο πρότερον ἐξελεῖν,
<milestone n="6" unit="section" />
περὶ πλείστου ποιούμενοι τὸ κομίσασθαι τὴν Ἀμβρακίαν παρὰ τῶν Αἰτωλῶν, τοῦτο δὲ γενέσθαι μόνως ἂν ἐλπίζοντες, εἰ
τοῦ προειρημένου τόπου κυριεύσαντες ἐπικαθίσαιεν
τῇ πόλει.
<milestone n="7" unit="section" />
ὁ γὰρ Ἄμβρακος ἔστι μὲν χωρίον εὖ κατεσκευασμένον καὶ προτειχίσμασι καὶ τείχει, κεῖται
δ᾽ ἐν λίμναις, μίαν ἀπὸ τῆς χώρας στενὴν καὶ χωστὴν ἔχον πρόσοδον, ἐπίκειται δ᾽ εὐκαίρως τῇ τε
χώρᾳ τῶν Ἀμβρακιωτῶν καὶ τῇ πόλει.
<milestone n="8" unit="section" /></p>
<p>Φίλιππος μὲν οὖν πεισθεὶς Ἠπειρώταις καὶ καταστρατοπεδεύσας περὶ τὸν Ἄμβρακον, ἐγίνετο περὶ</p></div2>
<div2 type="chapter" n="62" org="uniform" sample="complete">
<milestone n="1" unit="section" />
<p>τὴν παρασκευὴν τῶν πρὸς τὴν πολιορκίαν. Σκόπας
δὲ κατὰ τὸν καιρὸν τοῦτον ἀναλαβὼν τοὺς Αἰτωλοὺς πανδημεί, καὶ ποιησάμενος τὴν πορείαν διὰ
Θετταλίας, ἐνέβαλεν εἰς Μακεδονίαν, καὶ τόν τε σῖτον
ἐπιπορευόμενος τὸν κατὰ τὴν Πιερίαν ἔφθειρε καὶ
λείας περιβαλόμενος πλῆθος ἐπανῆγε, ποιούμενος
τὴν πορείαν ὡς ἐπὶ τὸ Δῖον.
<milestone n="2" unit="section" />
ἐκλιπόντων δὲ τῶν
κατοικούντων τὸν τόπον, εἰσελθὼν τὰ τείχη κατέσκαψε καὶ τὰς οἰκίας καὶ τὸ γυμνάσιον, πρὸς δὲ
τούτοις ἐνέπρησε τὰς στοὰς τὰς περὶ τὸ τέμενος καὶ
τὰ λοιπὰ διέφθειρε τῶν ἀναθημάτων, ὅσα πρὸς
κόσμον ἢ χρείαν ὑπῆρχε τοῖς εἰς τὰς πανηγύρεις
συμπορευομένοις: ἀνέτρεψε δὲ καὶ τὰς εἰκόνας τῶν
βασιλέων ἁπάσας.
<milestone n="3" unit="section" />
οὗτος μὲν οὖν εὐθέως κατὰ τὴν
ἔνστασιν τοῦ πολέμου καὶ τὴν πρώτην πρᾶξιν οὐ
μόνον τοῖς ἀνθρώποις, ἀλλὰ καὶ τοῖς θεοῖς πόλεμον ἐξενηνοχώς, ἐπανῄει.
<milestone n="4" unit="section" />
καὶ παραγενόμενος εἰς
Αἰτωλίαν, οὐχ ὡς ἠσεβηκώς, ἀλλ᾽ ὡς ἀγαθὸς ἀνὴρ
εἰς τὰ κοινὰ πράγματα γεγονώς, ἐτιμᾶτο καὶ περιεβλέπετο, πλήρεις ἐλπίδων κενῶν καὶ φρονήματος
ἀλόγου πεποιηκὼς τοὺς Αἰτωλούς:
<milestone n="5" unit="section" />
ἔσχον γὰρ ἐκ
τούτων διάληψιν ὡς τῆς μὲν Αἰτωλίας οὐδ᾽ ἐγγίζειν τολμήσοντος οὐδενός, αὐτοὶ δὲ πορθήσοντες
ἀδεῶς οὐ μόνον τὴν Πελοπόννησον, καθάπερ ἔθος
ἦν αὐτοῖς, ἀλλὰ καὶ τὴν Θετταλίαν καὶ τὴν Μακε</p></div2><div2 type="chapter" n="63" org="uniform" sample="complete">
<milestone n="1" unit="section" />
<p>δονίαν. Φίλιππος δὲ τὰ περὶ τὴν Μακεδονίαν ἀκούσας, καὶ παραχρῆμα τῆς Ἠπειρωτῶν ἀγνοίας καὶ
φιλονεικίας τἀπίχειρα κεκομισμένος, ἐπολιόρκει τὸν
Ἄμβρακον.
<milestone n="2" unit="section" />
χρησάμενος δὲ τοῖς τε χώμασιν ἐνεργῶς καὶ τῇ λοιπῇ παρασκευῇ ταχέως κατεπλήξατο
τοὺς ἐνόντας, καὶ παρέλαβε τὸ χωρίον ἐν ἡμέραις
τετταράκοντα ταῖς πάσαις.
<milestone n="3" unit="section" />
ἀφεὶς δὲ τοὺς φυλάττοντας ὑποσπόνδους, ὄντας εἰς πεντακοσίους Αἰτωλῶν, τὴν μὲν τῶν Ἠπειρωτῶν ἐπιθυμίαν ἐπλήρωσε,
παραδοὺς τὸν Ἄμβρακον,
<milestone n="4" unit="section" />
αὐτὸς δ᾽ ἀναλαβὼν τὴν
δύναμιν προῆγε παρὰ Χαράδραν, σπεύδων διαβῆναι
τὸν Ἀμβρακικὸν καλούμενον κόλπον, οὗ στενώτατόν
ἐστι, κατὰ τὸ τῶν Ἀκαρνάνων ἱερὸν καλούμενον
Ἄκτιον.
<milestone n="5" unit="section" />
ὁ γὰρ προειρημένος κόλπος ἐκπίπτει μὲν
ἐκ τοῦ Σικελικοῦ πελάγους μεταξὺ τῆς Ἠπείρου
καὶ τῆς Ἀκαρνανίας στενῷ παντελῶς στόματι — 
λείπει γὰρ τῶν πέντε σταδίων — 
<milestone n="6" unit="section" />
προβαίνων δ᾽
εἰς τὴν μεσόγαιαν κατὰ μὲν τὸ πλάτος ἐφ᾽ ἑκατὸν
στάδια κεῖται, κατὰ δὲ τὸ μῆκος ἀπὸ τοῦ πελάγους
προπίπτει περὶ τριακόσια στάδια: διορίζει δὲ τὴν
Ἤπειρον καὶ τὴν Ἀκαρνανίαν, ἔχων τὴν μὲν Ἤπειρον
ἀπὸ τῶν ἄρκτων, τὴν δ᾽ Ἀκαρνανίαν ἀπὸ μεσημβρίας.
<milestone n="7" unit="section" />
περαιώσας δὲ κατὰ τὸ προειρημένον στόμα
τὴν δύναμιν, καὶ διελθὼν τὴν Ἀκαρνανίαν, ἧκε
τῆς Αἰτωλίας πρὸς τὴν καλουμένην πόλιν Φοιτίας, συμπαρειληφὼς Ἀκαρνάνων πεζοὺς δισχιλίους,
ἱππεῖς δὲ διακοσίους.
<milestone n="8" unit="section" />
περιστρατοπεδεύσας δὲ τὴν
προειρημένην πόλιν, καὶ προσβολὰς ἐνεργοὺς καὶ
καταπληκτικὰς ἐπὶ δύ᾽ ἡμέρας ποιησάμενος, παρέλαβε καθ᾽ ὁμολογίαν, ἀφεὶς ὑποσπόνδους τοὺς ἐνόντας τῶν Αἰτωλῶν.
<milestone n="9" unit="section" />
τῆς δ᾽ ἐπιούσης νυκτός, ὡς ἔτι
μενούσης ἀναλώτου τῆς πόλεως, ἧκον βοηθοῦντες
πεντακόσιοι τῶν Αἰτωλῶν: ὧν τὴν παρουσίαν προαισθανόμενος ὁ βασιλεύς, καθεὶς ἐπί τινας τόπους
εὐκαίρους ἐνέδρας, τοὺς μὲν πλείους αὐτῶν ἀπέκτεινε, τοὺς δὲ λοιποὺς ὑποχειρίους ἔλαβε, πλὴν τελέως ὀλίγων.
<milestone n="10" unit="section" />
μετὰ δὲ ταῦτα σιτομετρήσας εἰς τριάκονθ᾽ ἡμέρας τὴν δύναμιν ἐκ τοῦ περικαταληφθέντος
σίτου — πολὺ γὰρ πλῆθος ἐν ταῖς Φοιτίαις εὑρέθη
συνηθροισμένον — προῆγε ποιούμενος τὴν πορείαν
εἰς τὴν Στρατικήν.
<milestone n="11" unit="section" />
ἀποσχὼν δὲ τῆς πόλεως περὶ
δέκα στάδια κατεστρατοπέδευσε περὶ τὸν Ἀχελῷον
ποταμόν, ὁρμώμενος δ᾽ ἐντεῦθεν ἀδεῶς ἐπόρθει
τὴν χώραν, οὐδενὸς ἐπεξιέναι τολμῶντος τῶν ὑπεναντίων.</p></div2>
<div2 type="chapter" n="64" org="uniform" sample="complete">
<milestone n="1" unit="section" />
<p>οἱ δ᾽ Ἀχαιοὶ κατὰ τοὺς καιροὺς τούτους πιεζόμενοι τῷ πολέμῳ, τὸν δὲ βασιλέα πυνθανόμενοι
σύνεγγυς εἶναι, πέμπουσι πρέσβεις, ἀξιοῦντες βοηθεῖν.
<milestone n="2" unit="section" />
οἳ καὶ συμμίξαντες ἔτι περὶ Στράτον ὄντι τῷ
Φιλίππῳ τά τε λοιπὰ διελέγοντο κατὰ τὰς ἐντολάς,
καὶ τὰς ὠφελείας ὑποδεικνύντες τῷ στρατοπέδῳ τὰς
ἐκ τῆς πολεμίας ἔπειθον αὐτὸν διαβάντα τὸ Ῥίον
ἐμβαλεῖν εἰς τὴν Ἠλείαν.
<milestone n="3" unit="section" />
ὧν ὁ βασιλεὺς διακούσας τοὺς μὲν πρεσβευτὰς παρακατέσχε, φήσας βουλεύσασθαι περὶ τῶν παρακαλουμένων, αὐτὸς δ᾽ ἀναζεύξας προῆγε, ποιούμενος τὴν πορείαν ὡς ἐπὶ
Μητροπόλεως καὶ Κωνώπης.
<milestone n="4" unit="section" />
οἱ δ᾽ Αἰτωλοὶ τὴν μὲν
ἄκραν τῆς Μητροπόλεως κατεῖχον, τὴν δὲ πόλιν
ἐξέλιπον. ὁ δὲ Φίλιππος ἐμπρήσας τὴν Μητρόπολιν προῄει κατὰ τὸ συνεχὲς ἐπὶ τὴν Κωνώπην.
<milestone n="5" unit="section" />
τῶν δ᾽ Αἰτωλῶν ἱππέων ἁθροισθέντων καὶ τολμησάντων ἀπαντᾶν πρὸς τὴν τοῦ ποταμοῦ διάβασιν,
ἣ κεῖται πρὸ τῆς πόλεως εἴκοσι στάδια διέχουσα,
καὶ πεπεισμένων ἢ κωλύειν τελείως ἢ κακοποιήσειν
πολλὰ τοὺς Μακεδόνας περὶ τὴν ἔκβασιν,
<milestone n="6" unit="section" />
συννοήσας
αὐτῶν τὴν ἐπιβολὴν ὁ βασιλεὺς παρήγγειλε τοῖς
πελτασταῖς πρώτοις ἐμβαλεῖν εἰς τὸν ποταμὸν καὶ
ποιεῖσθαι τὴν ἔκβασιν ἁθρόους κατὰ τάγμα συνησπικότας.
<milestone n="7" unit="section" />
τῶν δὲ πειθαρχούντων, ἅμα τῷ τὴν πρώτην διαβῆναι σημαίαν βραχέα ταύτης καταπειράσαντες οἱ τῶν Αἰτωλῶν ἱππεῖς, ἐν τῷ ταύτην τε
μεῖναι συνασπίσασαν καὶ τὴν δευτέραν καὶ τρίτην
διαβαινούσας συμφράττειν τοῖς ὅπλοις πρὸς τὴν
ὑφεστῶσαν, ἀπραγοῦντες καὶ δυσχρήστως ἀπαλλάττοντες ἀπεχώρουν πρὸς τὴν πόλιν.
<milestone n="8" unit="section" />
καὶ τὸ λοιπὸν
ἤδη τὸ μὲν τῶν Αἰτωλῶν φρόνημα συμπεφευγὸς εἰς
τὰς πόλεις ἦγε τὴν ἡσυχίαν.
<milestone n="9" unit="section" />
ὁ δὲ Φίλιππος ἐπιδιαβὰς τῷ στρατεύματι, καὶ πορθήσας ἀδεῶς καὶ
ταύτην τὴν χώραν προῆγε ποιούμενος τὴν πορείαν
εἰς τὴν Ἰθωρίαν: τοῦτο δ᾽ ἔστι χωρίον, ὃ κεῖται
μὲν ἐπὶ τῆς παρόδου κυρίως, ὀχυρότητι δὲ φυσικῇ
καὶ χειροποιήτῳ διαφέρει.
<milestone n="10" unit="section" />
συνεγγίζοντος δ᾽ αὐτοῦ,
καταπλαγέντες οἱ φυλάττοντες ἐξέλιπον τὸν τόπον:
ὁ δὲ βασιλεὺς τοῦ τόπου κυριεύσας εἰς ἔδαφος καθεῖλε.
<milestone n="11" unit="section" />
παραπλησίως δὲ καὶ τοὺς λοιποὺς πύργους
τοὺς κατὰ τὴν χώραν ἐπέταξε τοῖς προνομεύουσι</p></div2>
<div2 type="chapter" n="65" org="uniform" sample="complete">
<milestone n="1" unit="section" />
<p>καταφέρειν. διελθὼν δὲ τὰ στενὰ τὸ λοιπὸν ἤδη
βάδην καὶ πραεῖαν ἐποιεῖτο τὴν πορείαν, ἀναστροφὴν διδοὺς τῇ δυνάμει πρὸς τὰς ἀπὸ τῆς χώρας
ὠφελείας.
<milestone n="2" unit="section" />
γέμοντος δὲ τοῦ στρατοπέδου πάντων
τῶν ἐπιτηδείων, ἧκε πρὸς τοὺς [Ἀχαιοὺς] Οἰνιάδας.
<milestone n="3" unit="section" />
καταστρατοπεδεύσας δὲ πρὸς τὸ Παιάνιον τοῦτο
πρῶτον ἐξελεῖν ἔκρινε: ποιησάμενος δὲ προσβολὰς
συνεχεῖς εἷλεν αὐτὸ κατὰ κράτος, πόλιν κατὰ μὲν
τὸν περίβολον οὐ μεγάλην — ἐλάττων γὰρ ἦν ἑπτὰ
σταδίων — κατὰ δὲ τὴν σύμπασαν κατασκευὴν οἰκιῶν
καὶ τειχῶν καὶ πύργων οὐδ᾽ ὁποίας ἥττω.
<milestone n="4" unit="section" />
ταύτης
δὲ τὸ μὲν τεῖχος κατέσκαψε πᾶν εἰς ἔδαφος, τὰς δ᾽
οἰκήσεις διαλύων τὰ ξύλα καὶ τὸν κέραμον εἰς σχεδίας καθήρμοζε καὶ συνεχῶς κατῆγεν αὐτὰς τῷ
ποταμῷ μετὰ πολλῆς φιλοτιμίας εἰς τοὺς Οἰνιάδας.
<milestone n="5" unit="section" />
οἱ δ᾽ Αἰτωλοὶ τὸ μὲν πρῶτον ἐπεβάλοντο διατηρεῖν
τὴν ἄκραν τὴν ἐν τοῖς Οἰνιάδαις, ἀσφαλισάμενοι
τείχεσι καὶ τῇ λοιπῇ κατασκευῇ: συνεγγίζοντος δὲ
τοῦ Φιλίππου καταπλαγέντες ἐξεχώρησαν.
<milestone n="6" unit="section" />
ὁ δὲ
βασιλεὺς παραλαβὼν καὶ ταύτην τὴν πόλιν, ἐξ αὐτῆς προελθὼν κατεστρατοπέδευσε τῆς Καλυδωνίας
πρός τι χωρίον ὀχυρόν, ὃ καλεῖται μὲν Ἔλαος, ἠσφάλισται δὲ τείχεσι καὶ ταῖς λοιπαῖς παρασκευαῖς διαφερόντως, Ἀττάλου τὴν περὶ αὐτὸ κατασκευὴν ἀναδεξαμένου τοῖς Αἰτωλοῖς.
<milestone n="7" unit="section" />
γενόμενοι δὲ καὶ τούτου
κύριοι κατὰ κράτος οἱ Μακεδόνες, καὶ πᾶσαν κατασύραντες τὴν Καλυδωνίαν, ἧκον πάλιν εἰς τοὺς Οἰνιάδας.
<milestone n="8" unit="section" />
ὁ δὲ Φίλιππος συνθεασάμενος τὴν εὐκαιρίαν τοῦ τόπου, πρός τε τἄλλα καὶ μάλιστα πρὸς
τὰς εἰς Πελοπόννησον διαβάσεις, ἐπεβάλετο τειχίζειν
τὴν πόλιν.
<milestone n="9" unit="section" />
τοὺς γὰρ Οἰνιάδας κεῖσθαι συμβαίνει
παρὰ θάλατταν, ἐπὶ τῷ πέρατι τῆς Ἀκαρνανίας τῷ
πρὸς Αἰτωλοὺς συνάπτοντι, περὶ τὴν ἀρχὴν τοῦ
Κορινθιακοῦ κόλπου.
<milestone n="10" unit="section" />
τῆς δὲ Πελοποννήσου τέτακται
μὲν ἡ πόλις καταντικρὺ τῆς παραλίας τῆς τῶν Δυμαίων, ἔγγιστα δ᾽ αὐτῆς ὑπάρχει τοῖς κατὰ τὸν Ἄραξον τόποις: ἀπέχει γὰρ οὐ πλεῖον ἑκατὸν σταδίων.
εἰς ἃ βλέψας τήν τε ἄκραν καθ᾽ αὑτὴν ἠσφαλίσατο,
<milestone n="11" unit="section" />
καὶ τῷ λιμένι καὶ τοῖς νεωρίοις ὁμοῦ τεῖχος περιβαλὼν ἐνεχείρει συνάψαι πρὸς τὴν ἄκραν, χρώμενος
πρὸς τὴν οἰκονομίαν ταῖς ἐκ τοῦ Παιανίου παρασκευαῖς.</p></div2>
<div2 type="chapter" n="66" org="uniform" sample="complete">
<milestone n="1" unit="section" />
<p>ἔτι δὲ περὶ ταῦτα γινομένου τοῦ βασιλέως,
παρῆν ἐκ Μακεδονίας ἄγγελος διασαφῶν ὅτι συμβαίνει τοὺς Δαρδανεῖς, ὑπονενοηκότας τὴν εἰς Πελοπόννησον αὐτοῦ στρατείαν, ἁθροίζειν δυνάμεις
καὶ παρασκευὴν ποιεῖσθαι μεγάλην, κεκρικότας ἐμβαλεῖν εἰς τὴν Μακεδονίαν.
<milestone n="2" unit="section" />
ἀκούσας δὲ ταῦτα καὶ
νομίσας ἀναγκαῖον εἶναι βοηθεῖν κατὰ τάχος τῇ
Μακεδονίᾳ, τοὺς μὲν παρὰ τῶν Ἀχαιῶν πρέσβεις
ἀπέστειλε, δοὺς ἀπόκρισιν ὅτι τοῖς προσηγγελμένοις
ἐπαρκέσας οὐδὲν προυργιαίτερον ποιήσεται μετὰ
ταῦτα τοῦ βοηθεῖν σφίσι κατὰ δύναμιν,
<milestone n="3" unit="section" />
αὐτὸς δ᾽
ἀναζεύξας μετὰ σπουδῆς ἐποιεῖτο τὴν ἐπάνοδον,
ᾗπερ καὶ τὴν παρουσίαν ἐπεποίητο.
<milestone n="4" unit="section" />
μέλλοντος δ᾽
αὐτοῦ διαβαίνειν τὸν Ἀμβρακικὸν κόλπον ἐξ Ἀκαρνανίας εἰς Ἤπειρον, παρῆν ἐφ᾽ ἑνὸς λέμβου Δημήτριος ὁ Φάριος, ἐκπεπτωκὼς ὑπὸ Ῥωμαίων ἐκ τῆς
Ἰλλυρίδος: ὑπὲρ ὧν ἐν τοῖς πρὸ τούτων ἡμῖν δεδήλωται.
<milestone n="5" unit="section" />
τοῦτον μὲν οὖν Φίλιππος ἀποδεξάμενος φιλανθρώπως ἐκέλευσε πλεῖν ὡς ἐπὶ Κόρινθον κἀκεῖθεν ἥκειν διὰ Θετταλίας εἰς Μακεδονίαν: αὐτὸς
δὲ διαβὰς εἰς τὴν Ἤπειρον προῆγε κατὰ τὸ συνεχὲς
εἰς τὸ πρόσθεν.
<milestone n="6" unit="section" />
παραγενομένου δ᾽ αὐτοῦ τῆς Μακεδονίας εἰς Πέλλαν, ἀκούσαντες οἱ Δαρδάνιοι παρὰ
Θρᾳκῶν τινων αὐτομόλων τὴν παρουσίαν τοῦ Φιλίππου, καταπλαγέντες παραχρῆμα διέλυσαν τὴν
στρατείαν, καίπερ ἤδη σύνεγγυς ὄντες τῆς Μακεδονίας.
<milestone n="7" unit="section" />
Φίλιππος δὲ πυθόμενος τὴν τῶν Δαρδανέων
μετάνοιαν, τοὺς μὲν Μακεδόνας διαφῆκε πάντας
ἐπὶ τὴν τῆς ὀπώρας συγκομιδήν, αὐτὸς δὲ πορευθεὶς εἰς Θετταλίαν τὸ λοιπὸν μέρος τοῦ θέρους ἐν
Λαρίσῃ διῆγε.
<milestone n="8" unit="section" /></p>
<p>κατὰ δὲ τὸν καιρὸν τοῦτον Αἰμίλιος ἐκ τῆς
Ἰλλυρίδος εἰσῆγε λαμπρῶς εἰς τὴν Ῥώμην τὸν θρίαμβον, Ἀννίβας δὲ Ζάκανθαν ᾑρηκὼς κατὰ κράτος
διέλυσε τὰς δυνάμεις εἰς παραχειμασίαν:
<milestone n="9" unit="section" />
Ῥωμαῖοι
δέ, προσπεσούσης αὐτοῖς τῆς Ζακανθαίων ἁλώσεως,
πρεσβευτὰς ἔπεμπον ἐξαιτήσοντας Ἀννίβαν παρὰ
Καρχηδονίων, ἅμα δὲ πρὸς τὸν πόλεμον παρεσκευάζοντο, καταστήσαντες ὑπάτους Πόπλιον Κορνήλιον
καὶ Τεβέριον Σεμπρώνιον.
<milestone n="10" unit="section" />
ὑπὲρ ὧν ἡμεῖς τὰ μὲν
κατὰ μέρος ἐν τῇ προτέρᾳ βύβλῳ δεδηλώκαμεν: νῦν
δ᾽ ἀναμνήσεως χάριν αὐτὰ προηνεγκάμεθα κατὰ τὴν
ἐξ ἀρχῆς ἐπαγγελίαν, ἵνα γινώσκηται τὰ κατάλληλα
τῶν πραγμάτων.
<milestone n="11" unit="section" /></p>
<p>καὶ τὸ μὲν πρῶτον ἔτος ἔληγε τῆς ὑποκειμένης</p></div2>
<div2 type="chapter" n="67" org="uniform" sample="complete">
<milestone n="1" unit="section" />
<p>ὀλυμπιάδος. παρὰ δὲ τοῖς Αἰτωλοῖς ἤδη τῶν ἀρχαιρεσίων καθηκόντων στρατηγὸς ᾑρέθη Δωρίμαχος:
ὃς παραυτίκα τὴν ἀρχὴν παραλαβὼν καὶ τοὺς Αἰτωλοὺς ἁθροίσας μετὰ τῶν ὅπλων, ἐνέβαλεν εἰς τοὺς
ἄνω τόπους τῆς Ἠπείρου καὶ τὴν χώραν ἐδῄου, θυμικώτερον χρώμενος τῇ καταφθορᾷ:
<milestone n="2" unit="section" />
τὸ γὰρ πλεῖον
οὐ τῆς σφετέρας ὠφελείας, ἀλλὰ τῆς τῶν Ἠπειρωτῶν βλάβης χάριν ἕκαστα συνετέλει.
<milestone n="3" unit="section" />
παραγενόμενος
δὲ πρὸς τὸ περὶ Δωδώνην ἱερὸν τάς τε στοὰς ἐνέπρησε καὶ πολλὰ τῶν ἀναθημάτων διέφθειρε, κατέσκαψε δὲ καὶ τὴν ἱερὰν οἰκίαν,
<milestone n="4" unit="section" />
ὥστε μήτ᾽ εἰρήνης
ὅρον μήτε πολέμου πρὸς Αἰτωλοὺς ὑπάρχειν, ἀλλ᾽
ἐν ἀμφοτέραις ταῖς περιστάσεσι παρὰ τὰ κοινὰ τῶν
ἀνθρώπων ἔθη καὶ νόμιμα χρῆσθαι ταῖς ἐπιβολαῖς.
<milestone n="5" unit="section" /></p>
<p>οὗτος μὲν οὖν ταῦτα καὶ τοιαῦτα διαπραξάμενος ἐπανῆγεν αὖθις εἰς τὴν οἰκείαν.
<milestone n="6" unit="section" />
τοῦ δὲ χειμῶνος ἔτι προβαίνοντος, καὶ πάντων ἀπηλπικότων
τὴν παρουσίαν τοῦ Φιλίππου διὰ τὸν καιρόν, ἀναλαβὼν ὁ βασιλεὺς χαλκάσπιδας μὲν τρισχιλίους, πελταστὰς δὲ δισχιλίους καὶ Κρῆτας τριακοσίους, πρὸς
δὲ τούτοις ἱππεῖς τοὺς περὶ τὴν αὐλὴν εἰς τετρακοσίους, προῆγεν ἀπὸ Λαρίσης:
<milestone n="7" unit="section" />
καὶ διαβιβάσας τούτους ἐκ Θετταλίας εἰς Εὔβοιαν κἀκεῖθεν εἰς Κῦνον
ἧκε διὰ τῆς Βοιωτίας καὶ Μεγαρίδος εἰς Κόρινθον
περὶ τροπὰς χειμερινάς, ἐνεργὸν καὶ λαθραίαν πεποιημένος τὴν παρουσίαν οὕτως ὥστε μηδένα Πελοποννησίων ὑπονοῆσαι τὸ γεγονός.
<milestone n="8" unit="section" />
κλείσας δὲ τὰς
πύλας τοῦ Κορίνθου καὶ διαλαβὼν τὰς ὁδοὺς φυλακαῖς, τῇ κατὰ πόδας Ἄρατον μὲν τὸν πρεσβύτερον
ὡς αὑτὸν ἐκ τοῦ Σικυῶνος μετεπέμπετο, γράμματά
τε πρὸς τὸν στρατηγὸν τῶν Ἀχαιῶν καὶ πρὸς τὰς
πόλεις ἐξαπέστελλεν,  — ἐν οἷς διεσάφει πότε καὶ ποῦ
δεήσει συναντᾶν πάντας ἐν τοῖς ὅπλοις.
<milestone n="9" unit="section" />
ταῦτα δ᾽
οἰκονομήσας ἀνέζευξε, καὶ προελθὼν κατεστρατο</p></div2><div2 type="chapter" n="68" org="uniform" sample="complete">
<milestone n="1" unit="section" />
<p>πέδευσε τῆς Φλιασίας περὶ τὸ Διοσκούριον. κατὰ
δὲ τοὺς αὐτοὺς καιροὺς Εὐριπίδας, ἔχων Ἠλείων
δύο λόχους μετὰ τῶν πειρατῶν καὶ μισθοφόρων,
ὥστ᾽ εἶναι τοὺς πάντας εἰς δισχιλίους καὶ διακοσίους, ἅμα δὲ τούτοις ἱππεῖς ἑκατόν, ὁρμήσας ἐκ Ψωφῖδος ἐποιεῖτο τὴν πορείαν διὰ τῆς Φενικῆς καὶ
Στυμφαλίας, οὐδὲν μὲν εἰδὼς τῶν κατὰ τὸν Φίλιππον, βουλόμενος δὲ κατασῦραι τὴν τῶν Σικυωνίων χώραν.
<milestone n="2" unit="section" />
τῆς δὲ νυκτὸς τῆς αὐτῆς, ἐν ᾗ συνέβαινε
στρατοπεδεύειν τὸν Φίλιππον περὶ τὸ Διοσκούριον,
παρηλλαχὼς τὴν στρατοπεδείαν τοῦ βασιλέως περὶ
τὴν ἑωθινὴν ἐμβάλλειν οἷός τ᾽ ἦν εἰς τὴν Σικυωνίαν.
<milestone n="3" unit="section" />
τῶν δὲ παρὰ τοῦ Φιλίππου Κρητῶν τινες
ἀπολελοιπότες τὰς τάξεις καὶ διιχνεύοντες περὶ τὰς
προνομείας ἐμπίπτουσιν εἰς τοὺς περὶ τὸν Εὐριπίδαν:
<milestone n="4" unit="section" />
οὓς ἀνακρίνας καὶ συνεὶς τὴν παρουσίαν τῶν
Μακεδόνων ὁ προειρημένος, οὐδενὶ ποιήσας φανερὸν οὐδὲν τῶν προσπεπτωκότων, ἀναλαβὼν τὴν δύναμιν ἐξ ὑποστροφῆς αὖθις ἀνέλυε τὴν αὐτὴν ὁδὸν
ἐν ᾗπερ ἧκε,
<milestone n="5" unit="section" />
βουλόμενος, ἅμα δὲ καὶ κατελπίζων
καταταχήσειν τοὺς Μακεδόνας διεκβαλὼν τὴν Στυμφαλίαν καὶ συνάψας ταῖς ὑπερκειμέναις δυσχωρίαις.
<milestone n="6" unit="section" />
ὁ δὲ βασιλεύς, οὐδὲν εἰδὼς τῶν περὶ τοὺς
ὑπεναντίους, κατὰ δὲ τὴν αὑτοῦ πρόθεσιν ἀναζεύξας τὴν ἑωθινὴν προῆγε, κρίνων ποιεῖσθαι τὴν
πορείαν παρ᾽ αὐτὸν τὸν Στύμφαλον ὡς ἐπὶ τὰς
Καφύας:
<milestone n="7" unit="section" />
ἐνθάδε γὰρ ἐγεγράφει τοῖς Ἀχαιοῖς συνα</p></div2><div2 type="chapter" n="69" org="uniform" sample="complete">
<milestone n="1" unit="section" />
<p>θροίζεσθαι μετὰ τῶν ὅπλων. τῆς δὲ πρωτοπορείας
τῶν Μακεδόνων ἐπιβαλούσης ἐπὶ τὴν ὑπερβολὴν
τὴν περὶ τὸ καλούμενον Ἀπέλαυρον, ἣ πρόκειται
τῆς τῶν Στυμφαλίων πόλεως περὶ δέκα στάδι᾽, ἅμα
συνεκύρησε καὶ τὴν τῶν Ἠλείων πρωτοπορείαν συμπεσεῖν ἐπὶ τὴν ὑπερβολήν.
<milestone n="2" unit="section" />
ὁ μὲν οὖν Εὐριπίδας,
συννοήσας τὸ γεγονὸς ἐκ τῶν προσηγγελμένων,
παραλαβὼν μεθ᾽ ἑαυτοῦ τινας τῶν ἱππέων καὶ διαδρὰς τὸν ἐνεστῶτα καιρὸν ἐποιεῖτο τὴν ἀποχώρησιν εἰς τὴν Ψωφῖδα ταῖς ἀνοδίαις:
<milestone n="3" unit="section" />
τὸ δὲ λοιπὸν
πλῆθος τῶν Ἠλείων, ἐγκαταλελειμμένον ὑπὸ τοῦ
προεστῶτος καὶ γεγονὸς ἐκπλαγὲς ἐπὶ τῷ συμβεβηκότι, κατὰ πορείαν ἔμενε, διαπορούμενον τί δεῖ
ποιεῖν καὶ πῇ τρέπεσθαι.
<milestone n="4" unit="section" />
τὸ μὲν γὰρ πρῶτον αὐτῶν οἱ προεστῶτες ὑπελάμβανον τῶν Ἀχαιῶν αὐτῶν τινας συνεπιβεβοηθηκέναι: καὶ μάλιστ᾽ ἠπάτων
αὐτοὺς οἱ χαλκάσπιδες:
<milestone n="5" unit="section" />
Μεγαλοπολίτας γὰρ εἶναι
τούτους ἐδόξαζον, διὰ τὸ τοιούτοις ὅπλοις κεχρῆσθαι
τοὺς προειρημένους ἐν τῷ περὶ Σελλασίαν [ἐν τῷ]
πρὸς Κλεομένη κινδύνῳ, καθοπλίσαντος Ἀντιγόνου
τοῦ βασιλέως πρὸς τὴν παροῦσαν χρείαν.
<milestone n="6" unit="section" />
διόπερ
ἀπεχώρουν τηροῦντες τὰς τάξεις πρός τινας ὑπερδεξίους τόπους, οὐκ ἀπελπίζοντες τὴν σωτηρίαν.
ἅμα δὲ τῷ προσάγοντας αὐτοῖς τοὺς Μακεδόνας
σύνεγγυς γενέσθαι λαβόντες ἔννοιαν τοῦ κατ᾽ ἀλήθειαν ὄντος, πάντες ὥρμησαν πρὸς φυγήν, ῥίψαντες τὰ ὅπλα.
<milestone n="7" unit="section" />
ζωγρίᾳ μὲν οὖν ἑάλωσαν αὐτῶν περὶ
χιλίους καὶ διακοσίους, τὸ δὲ λοιπὸν διεφθάρη πλῆθος, τὸ μὲν ὑπὸ τῶν Μακεδόνων, τὸ δ᾽ ὑπὸ τῶν
κρημνῶν: διέφυγον δ᾽ οὐ πλείους τῶν ἑκατόν.
<milestone n="8" unit="section" />
ὁ
δὲ Φίλιππος τά τε σκῦλα καὶ τοὺς αἰχμαλώτους εἰς
Κόρινθον ἀποπέμψας εἴχετο τῶν προκειμένων.
<milestone n="9" unit="section" />
τοῖς
δὲ Πελοποννησίοις πᾶσι παράδοξον ἐφάνη τὸ γεγονός: ἅμα γὰρ ἤκουον τὴν παρουσίαν καὶ τὴν νίκην
τοῦ βασιλέως.</p></div2>
<div2 type="chapter" n="70" org="uniform" sample="complete">
<milestone n="1" unit="section" />
<p>ποιησάμενος δὲ τὴν πορείαν διὰ τῆς Ἀρκαδίας,
καὶ πολλὰς ἀναδεξάμενος χιόνας καὶ ταλαιπωρίας
ἐν ταῖς περὶ τὸν Ὀλύγυρτον ὑπερβολαῖς, τῇ τρίτῃ
τῶν ἡμερῶν κατῆρε νύκτωρ εἰς Καφύας.
<milestone n="2" unit="section" />
θεραπεύσας δὲ τὴν δύναμιν ἐπὶ δύ᾽ ἡμέρας ἐνταῦθα, καὶ
προσαναλαβὼν Ἄρατον τὸν νεώτερον καὶ τοὺς ἅμα
τούτῳ συνηθροισμένους τῶν Ἀχαιῶν, ὥστ᾽ εἶναι
τὴν ὅλην δύναμιν εἰς τοὺς μυρίους, προῆγε διὰ τῆς
Κλειτορίας ὡς ἐπὶ Ψωφῖδος, συναθροίζων ἐκ τῶν
πόλεων ὧν διεπορεύετο βέλη καὶ κλίμακας.
<milestone n="3" unit="section" />
ἡ δὲ
Ψωφὶς ἔστι μὲν ὁμολογούμενον καὶ παλαιὸν Ἀρκάδων κτίσμα τῆς Ἀζανίδος, κεῖται δὲ τῆς μὲν συμπάσης Πελοποννήσου κατὰ τὴν μεσόγαιον, αὐτῆς
δὲ τῆς Ἀρκαδίας ἐπὶ τοῖς πρὸς δυσμὰς πέρασι, συνάπτουσα τοῖς περὶ τὰς ἐσχατιὰς κατοικοῦσι τῶν προσεσπερίων Ἀχαιῶν:
<milestone n="4" unit="section" />
ἐπίκειται δ᾽ εὐφυῶς τῇ τῶν
Ἠλείων χώρᾳ, μεθ᾽ ὧν συνέβαινε τότε πολιτεύεσθαι
αὐτήν.
<milestone n="5" unit="section" />
πρὸς ἣν Φίλιππος τριταῖος ἐκ τῶν Καφυῶν
διανύσας, κατεστρατοπέδευε περὶ τοὺς ἀπέναντι τῆς
πόλεως ὑπερκειμένους βουνούς, ἀφ᾽ ὧν ἦν κατοπτεύειν τήν τε πόλιν ὅλην ἀσφαλῶς καὶ τοὺς πέριξ
αὐτῆς τόπους.
<milestone n="6" unit="section" />
συνθεωρῶν δὲ τὴν ὀχυρότητα τῆς
Ψωφῖδος ὁ βασιλεὺς ἠπορεῖτο τί χρὴ ποιεῖν.
<milestone n="7" unit="section" />
τὴν
γὰρ ἀφ᾽ ἑσπέρας πλευρὰν αὐτῆς καταφέρεται λάβρος
χειμάρρους ποταμός, ὃς κατὰ τὸ πλεῖστον μέρος τοῦ
χειμῶνος ἄβατός ἐστι, ποιεῖ δὲ καὶ τὸ παράπαν ἐχυρὰν καὶ δυσπρόσοδον τὴν πόλιν διὰ τὸ μέγεθος
τοῦ κοιλώματος, ὃ κατὰ βραχὺ τῷ χρόνῳ κατείργασται φερόμενος ἐξ ὑπερδεξίων τόπων.
<milestone n="8" unit="section" />
παρὰ δὲ
τὴν ἀπ᾽ ἠοῦς πλευρὰν ἔχει τὸν Ἐρύμανθον, μέγαν
καὶ λάβρον ποταμόν, ὑπὲρ οὗ πολὺς καὶ ὑπὸ πολλῶν
τεθρύληται λόγος.
<milestone n="9" unit="section" />
τοῦ δὲ χειμάρρου προσπίπτοντος
πρὸς τὸν Ἐρύμανθον ὑπὸ τὸ πρὸς μεσημβρίαν μέρος τῆς πόλεως, συμβαίνει τὰς μὲν τρεῖς ἐπιφανείας
αὐτῆς ὑπὸ τῶν ποταμῶν περιλαμβανομένας ἀσφαλίζεσθαι τὸν προειρημένον τρόπον:
<milestone n="10" unit="section" />
τῇ δὲ λοιπῇ, τῇ
πρὸς ἄρκτον, βουνὸς ἐρυμνὸς ἐπίκειται τετειχισμένος,
ἄκρας εὐφυοῦς καὶ πραγματικῆς λαμβάνων τάξιν.
ἔχει δὲ καὶ τείχη διαφέροντα τῷ μεγέθει καὶ ταῖς
κατασκευαῖς.
<milestone n="11" unit="section" />
πρὸς δὲ τούτοις βοήθειαν συνέβαινε
παρὰ τῶν Ἠλείων εἰσπεπτωκέναι, καὶ τὸν Εὐριπίδαν
ἐκ τῆς φυγῆς διασεσωσμένον ὑπάρχειν ἐν αὐτῇ.</p></div2>
<div2 type="chapter" n="71" org="uniform" sample="complete">
<milestone n="1" unit="section" />
<p>ταῦτ᾽ οὖν πάντα συνορῶν καὶ συλλογιζόμενος
ὁ Φίλιππος τὰ μὲν ἀφίστατο τοῖς λογισμοῖς τοῦ βιάζεσθαι καὶ πολιορκεῖν τὴν πόλιν, τὰ δὲ προθύμως
εἶχε, τὴν εὐκαιρίαν ὁρῶν τοῦ τόπου:
<milestone n="2" unit="section" />
καθ᾽ ὅσον
γὰρ ἐπέκειτο τοῖς Ἀχαιοῖς τότε καὶ τοῖς Ἀρκάσι καὶ
πολεμητήριον ὑπῆρχε τοῖς Ἠλείοις ἀσφαλές, κατὰ
τοσοῦτον πάλιν κρατηθὲν ἔμελλε τῶν μὲν Ἀρκάδων
προκεῖσθαι, κατὰ δὲ τῶν Ἠλείων ὁρμητήριον ὑπάρξειν τοῖς συμμάχοις εὔκαιρον.
<milestone n="3" unit="section" />
διόπερ ἐπὶ τοῦτο τὸ
μέρος ὁρμήσας τῇ γνώμῃ παρήγγελλε τοῖς Μακεδόσιν ἅμα τῷ φωτὶ πᾶσιν ἀριστοποιεῖσθαι καὶ διεσκευασμένους ἑτοίμους ὑπάρχειν.
<milestone n="4" unit="section" />
μετὰ δὲ ταῦτα
διαβὰς τὴν κατὰ τὸν Ἐρύμανθον γέφυραν, οὐδενὸς
ἐμποδὼν στάντος διὰ τὸ παράδοξον τῆς ἐπιβολῆς,
ἧκε πρὸς αὐτὴν τὴν πόλιν ἐνεργῶς καὶ καταπληκτικῶς.
<milestone n="5" unit="section" />
οἱ δὲ περὶ τὸν Εὐριπίδαν καὶ πάντες οἱ κατὰ
τὴν πόλιν διηπόρουν ἐπὶ τοῖς συμβαίνουσι τῷ πεπεῖσθαι μήτ᾽ ἂν ἐξ ἐφόδου τολμῆσαι τοὺς πολεμίους
προσβαλεῖν καὶ βιάζεσθαι πρὸς οὕτως ὀχυρὰν πόλιν
μήτε χρόνιον ἂν συστήσασθαι πολιορκίαν διὰ τὴν
τοῦ καιροῦ περίστασιν.
<milestone n="6" unit="section" />
ἅμα δὲ ταῦτα λογιζόμενοι
διηπίστουν ἀλλήλοις, δεδιότες μὴ πρᾶξιν ὁ Φίλιππος
εἴη διὰ τῶν ἔνδον συνεσταμένος κατὰ τῆς πόλεως.
ἐπεὶ δ᾽ οὐδὲν ἑώρων τοιοῦτον ἐξ αὑτῶν γινόμενον,
<milestone n="7" unit="section" />
ὥρμησαν οἱ μὲν πλείους ἐπὶ τὰ τείχη βοηθήσοντες,
οἱ δὲ μισθοφόροι τῶν Ἠλείων κατά τινα πύλην
ὑπερδέξιον ἐξῆλθον ὡς ἐπιθησόμενοι τοῖς πολεμίοις.
<milestone n="8" unit="section" />
ὁ δὲ βασιλεὺς διατάξας κατὰ τρεῖς τόπους τοὺς
προσοίσοντας τῷ τείχει τὰς κλίμακας, καὶ τούτοις
ὁμοίως μερίσας τοὺς ἄλλους Μακεδόνας, μετὰ ταῦτα
διὰ τῶν σαλπιγκτῶν ἀποδοὺς ἑκάστοις τὸ σύνθημα
πανταχόθεν ἅμα τὴν προσβολὴν ἐποιεῖτο τοῖς τείχεσι.
<milestone n="9" unit="section" />
τὸ μὲν οὖν πρῶτον ἠμύνοντο γενναίως οἱ
κατέχοντες τὴν πόλιν, καὶ πολλοὺς ἀπὸ τῶν κλιμάκων ἀπέρριπτον:
<milestone n="10" unit="section" />
ἐπεὶ δ᾽ ἥ τε χορηγία τῶν βελῶν
καὶ τῶν ἄλλων τῶν πρὸς τὴν χρείαν ἐπιτηδείων
ἐνέλειπεν, ὡς ἂν ἐκ τοῦ καιροῦ τῆς παρασκευῆς
γεγενημένης, οἵ τε Μακεδόνες οὐ κατεπλήττοντο τὸ
γινόμενον, ἀλλ᾽ ἐπὶ τὴν τοῦ ῥιφέντος ἀπὸ τῶν κλιμάκων χώραν ὁ κατόπιν ἀμελλήτως ἐπέβαινε,
<milestone n="11" unit="section" />
τέλος
οἱ μὲν ἐκ τῆς πόλεως τραπέντες ἔφευγον πάντες
πρὸς τὴν ἀκρόπολιν, τῶν δὲ παρὰ τοῦ βασιλέως
οἱ μὲν Μακεδόνες ἐπέβησαν τοῦ τείχους, οἱ δὲ
Κρῆτες πρὸς τοὺς κατὰ τὴν ὑπερδέξιον πύλην ἐπεξελθόντας τῶν μισθοφόρων συμμίξαντες ἠνάγκασαν
αὐτοὺς οὐδενὶ κόσμῳ ῥίψαντας τὰ ὅπλα φεύγειν.
<milestone n="12" unit="section" />
οἷς ἐπικείμενοι καὶ προσφέροντες τὰς χεῖρας συνεισέπεσον διὰ τῆς πύλης: ἐξ οὗ συνέβη πανταχόθεν
ἅμα καταληφθῆναι τὴν πόλιν.
<milestone n="13" unit="section" />
οἱ μὲν οὖν Ψωφίδιοι μετὰ τέκνων καὶ γυναικῶν ἀπεχώρησαν εἰς τὴν
ἄκραν, ἅμα δὲ τούτοις οἱ περὶ τὸν Εὐριπίδαν,
ὁμοίως δὲ καὶ τὸ λοιπὸν πλῆθος τῶν διασῳζομένων:</p></div2>
<div2 type="chapter" n="72" org="uniform" sample="complete">
<milestone n="1" unit="section" />
<p>οἱ δὲ Μακεδόνες εἰσπεσόντες τὴν μὲν ἐνδομενίαν
ἅπασαν ἐκ τῶν οἰκιῶν παραχρῆμα διήρπασαν, μετὰ
δὲ ταῦτα ταῖς οἰκίαις ἐπισκηνώσαντες κατεῖχον τὴν
πόλιν.
<milestone n="2" unit="section" />
οἱ δὲ συμπεφευγότες εἰς τὴν ἀκρόπολιν,
οὐδεμιᾶς σφίσι παρασκευῆς ὑπαρχούσης, προορώμενοι τὸ μέλλον ἔγνωσαν ἐγχειρίζειν σφᾶς αὐτοὺς
τῷ Φιλίππῳ.
<milestone n="3" unit="section" />
πέμψαντες οὖν κήρυκα πρὸς τὸν βασιλέα, καὶ λαβόντες συγχώρημα περὶ πρεσβείας, ἐξαπέστειλαν τοὺς ἄρχοντας καὶ μετὰ τούτων Εὐριπίδαν: οἳ καὶ ποιησάμενοι σπονδὰς ἔλαβον τὴν
ἀσφάλειαν τοῖς συμπεφευγόσιν ὁμοῦ ξένοις καὶ πολίταις.
<milestone n="4" unit="section" />
οὗτοι μὲν οὖν αὖτις ἐπανῆλθον ὅθεν ὥρμησαν, ἔχοντες παράγγελμα μένειν κατὰ χώραν, ἕως
ἂν ἡ δύναμις ἀναζεύξῃ, μή τινες ἀπειθήσαντες τῶν
στρατιωτῶν διαρπάσωσιν αὐτούς:
<milestone n="5" unit="section" />
ὁ δὲ βασιλεὺς
ἐπιγενομένης χιόνος ἠναγκάσθη μένειν ἐπὶ τόπου
τινὰς ἡμέρας. ἐν αἷς συναγαγὼν τοὺς παρόντας
τῶν Ἀχαιῶν πρῶτον μὲν τὴν ὀχυρότητα καὶ τὴν
εὐκαιρίαν ἐπεδείκνυε τῆς πόλεως πρὸς τὸν ἐνεστῶτα
πόλεμον,
<milestone n="6" unit="section" />
ἀπελογίσατο δὲ καὶ τὴν αἵρεσιν καὶ τὴν
εὔνοιαν, ἣν ἔχοι πρὸς τὸ ἔθνος, ἐπὶ δὲ πᾶσιν ἔφη
καὶ νῦν παραχωρεῖν καὶ διδόναι τοῖς Ἀχαιοῖς τὴν
πόλιν: προκεῖσθαι γὰρ αὐτῷ τὰ δυνατὰ χαρίζεσθαι
καὶ μηθὲν ἐλλείπειν προθυμίας.
<milestone n="7" unit="section" />
ἐφ᾽ οἷς εὐχαριστούντων αὐτῷ τῶν τε περὶ τὸν Ἄρατον καὶ τῶν
πολλῶν, διαλύσας τὴν ἐκκλησίαν ὁ μὲν Φίλιππος
μετὰ τῆς δυνάμεως ἀναζεύξας ἐπὶ Λασιῶνος ἐποιεῖτο
τὴν πορείαν,
<milestone n="8" unit="section" />
οἱ δὲ Ψωφίδιοι καταβάντες ἐκ τῆς
ἄκρας ἐκομίσαντο τὴν πόλιν καὶ τὰς οἰκήσεις ἕκαστοι τὰς αὑτῶν, οἱ δὲ περὶ τὸν Εὐριπίδαν ἀπῆλθον
εἰς τὸν Κόρινθον κἀκεῖθεν εἰς Αἰτωλίαν.
<milestone n="9" unit="section" />
τῶν δ᾽
Ἀχαϊκῶν ἀρχόντων οἱ παρόντες ἐπὶ μὲν τὴν ἄκραν
ἐπέστησαν μετὰ φυλακῆς ἱκανῆς Πρόσλαον Σικυώνιον, ἐπὶ δὲ τὴν πόλιν Πυθίαν Πελληνέα.
<milestone n="10" unit="section" /></p>
<p>καὶ τὰ μὲν περὶ Ψωφῖδα τοῦτον ἐπετελέσθη</p></div2>
<div2 type="chapter" n="73" org="uniform" sample="complete">
<milestone n="1" unit="section" />
<p>τὸν τρόπον. οἱ δὲ παραφυλάττοντες τὸν Λασιῶνα
τῶν Ἠλείων, συνέντες τὴν παρουσίαν τῶν Μακεδόνων, πεπυσμένοι δὲ καὶ τὰ γεγονότα περὶ τὴν
Ψωφῖδα, παραχρῆμα τὴν πόλιν ἐξέλιπον.
<milestone n="2" unit="section" />
ὁ δὲ βασιλεὺς ὡς θᾶττον ἧκε, ταύτην μὲν ἐξ ἐφόδου παρέλαβε, συναύξων δὲ τὴν πρόθεσιν, ἣν εἶχε πρὸς
τὸ ἔθνος, παρέδωκε καὶ τὸν Λασιῶνα τοῖς Ἀχαιοῖς.
ὁμοίως δὲ καὶ τὴν Στράτον ἐκλιπόντων τῶν Ἠλείων
ἀποκατέστησε τοῖς Τελφουσίοις.
<milestone n="3" unit="section" />
ταῦτα δὲ διαπραξάμενος ἧκε πεμπταῖος εἰς Ὀλυμπίαν. θύσας δὲ
τῷ θεῷ καὶ τοὺς ἡγεμόνας ἑστιάσας, ἅμα δὲ καὶ
τὴν λοιπὴν προσαναπαύσας δύναμιν ἐπὶ τρεῖς ἡμέρας, μετὰ ταῦτα πάλιν ἀνέζευξε.
<milestone n="4" unit="section" />
καὶ προελθὼν
εἰς τὴν Ἠλείαν τὰς μὲν προνομὰς ἐπαφῆκε κατὰ
τῆς χώρας, αὐτὸς δὲ κατεστρατοπέδευσε περὶ τὸ καλούμενον Ἀρτεμίσιον.
<milestone n="5" unit="section" />
προσδεξάμενος δ᾽ ἐνταῦθα
τὴν λείαν μετέβη πάλιν ἐπὶ τὸ Διοσκούριον. δῃουμένης δὲ τῆς χώρας, πολὺ μὲν ἦν τὸ τῶν ἁλισκομένων πλῆθος, ἔτι δὲ πλέον τὸ συμφεῦγον εἰς τὰς
παρακειμένας κώμας καὶ τοὺς ἐρυμνοὺς τῶν τόπων.
<milestone n="6" unit="section" />
συμβαίνει γὰρ τὴν τῶν Ἠλείων χώραν διαφερόντως
οἰκεῖσθαι καὶ γέμειν σωμάτων καὶ κατασκευῆς παρὰ
τὴν ἄλλην Πελοπόννησον.
<milestone n="7" unit="section" />
ἔνιοι γὰρ αὐτῶν οὕτως
στέργουσι τὸν ἐπὶ τῶν ἀγρῶν βίον ὥστε τινὰς ἐπὶ
δύο καὶ τρεῖς γενεάς, ἔχοντας ἱκανὰς οὐσίας, μὴ
παραβεβληκέναι τὸ παράπαν εἰς ἁλίαν.
<milestone n="8" unit="section" />
τοῦτο δὲ
γίνεται διὰ τὸ μεγάλην ποιεῖσθαι σπουδὴν καὶ πρόνοιαν τοὺς πολιτευομένους τῶν ἐπὶ τῆς χώρας κατοικούντων, ἵνα τό τε δίκαιον αὐτοῖς ἐπὶ τόπου διεξάγηται καὶ τῶν πρὸς βιωτικὰς χρείας μηδὲν ἐλλείπῃ.
<milestone n="9" unit="section" />
δοκοῦσι δέ μοι πάντα ταῦτα καὶ διὰ τὸ πλῆθος μὲν
τῆς χώρας τὸ παλαιὸν ἐπινοῆσαι καὶ νομοθετῆσαι,
τὸ δὲ πλεῖστον διὰ τὸν ὑπάρχοντά ποτε παρ᾽ αὐτοῖς
ἱερὸν βίον,
<milestone n="10" unit="section" />
ὅτε λαβόντες παρὰ τῶν Ἑλλήνων συγχώρημα διὰ τὸν ἀγῶνα τῶν Ὀλυμπίων ἱερὰν καὶ
ἀπόρθητον ᾤκουν τὴν Ἠλείαν, ἄπειροι παντὸς ὄντες</p></div2>
<div2 type="chapter" n="74" org="uniform" sample="complete">
<milestone n="1" unit="section" />
<p>δεινοῦ καὶ πάσης πολεμικῆς περιστάσεως. μετὰ δὲ
ταῦτα διὰ τὴν Ἀρκάδων ἀμφισβήτησιν περὶ Λασιῶνος καὶ τῆς Πισάτιδος πάσης ἀναγκασθέντες ἐπαμύνειν τῇ χώρᾳ καὶ μεταλαβεῖν τὰς ἀγωγὰς τῶν βίων,
<milestone n="2" unit="section" />
οὐκέτι περὶ τοῦ πάλιν ἀνακτήσασθαι παρὰ τῶν Ἑλλήνων τὴν παλαιὰν καὶ πάτριον ἀσυλίαν οὐδὲ τὴν
τυχοῦσαν ἐπιμέλειαν ἔσχον, ἀλλ᾽ ἔμειναν ἐπὶ τῶν
αὐτῶν, οὐκ ὀρθῶς κατά γε τὴν ἐμὴν γνώμην περὶ
τοῦ μέλλοντος ποιούμενοι πρόνοιαν.
<milestone n="3" unit="section" />
εἰ γάρ, ἧς
πάντες εὐχόμεθα τοῖς θεοῖς τυχεῖν, καὶ πᾶν ὑπομένομεν ἱμείροντες αὐτῆς μετασχεῖν, καὶ μόνον τοῦτο
τῶν νομιζομένων ἀγαθῶν ἀναμφισβήτητόν ἐστι παρ᾽
ἀνθρώποις, λέγω δὴ τὴν εἰρήνην, ταύτην δυνάμενοί
τινες μετὰ τοῦ δικαίου καὶ καθήκοντος παρὰ τῶν
Ἑλλήνων εἰς πάντα τὸν χρόνον ἀδήριτον κτᾶσθαι
παρολιγωροῦσιν ἢ προυργιαίτερόν τι ποιοῦνται τούτου, πῶς οὐκ ἂν ὁμολογουμένως ἀγνοεῖν δόξαιεν;
νὴ Δί᾽,
<milestone n="4" unit="section" />
ἀλλ᾽ ἴσως εὐεπίθετοι τοῖς πολεμεῖν καὶ
παρασπονδεῖν προθεμένοις ἐκ τῆς τοιαύτης ἀγωγῆς
γίνονται τῶν βίων.
<milestone n="5" unit="section" />
ἀλλ᾽ ἐκεῖνο μὲν σπάνιον, κἄν
ποτε γένηται, δυνάμενον κοινῆς ὑπὸ τῶν Ἑλλήνων
τυγχάνειν ἐπικουρίας:
<milestone n="6" unit="section" />
πρὸς δὲ τὰς κατὰ μέρος ἀδικίας ὑπογενομένης τοῖς βίοις χορηγίας, ὅπερ εἰκὸς
ὑπάρξειν πάντα χρόνον ἐν εἰρήνῃ διάγουσι, δῆλον
ὡς οὐκ ἂν ἠπόρησαν ξένων καὶ μισθοφόρων τῶν
κατὰ τόπους ἢ καιροὺς παρεφεδρευόντων.
<milestone n="7" unit="section" />
νῦν δὲ
τὸ σπάνιον καὶ παράδοξον δεδιότες, ἐν συνεχέσι
πολέμοις καὶ καταφθοραῖς τήν τε χώραν ἔχουσι καὶ
τοὺς βίους.
<milestone n="8" unit="section" /></p>
<p>ταῦτα μὲν οὖν ἡμῖν τῆς Ἠλείων ὑπομνήσεως
εἰρήσθω χάριν, ἐπειδὴ τὰ τῶν καιρῶν οὐδέποτε πρότερον εὐφυεστέραν διάθεσιν ἔσχηκε τῆς νῦν πρὸς
τὸ παρὰ πάντων ὁμολογουμένην κτήσασθαι τὴν
ἀσυλίαν: τὴν δὲ χώραν, καθάπερ ἐπάνω προεῖπον,
ἔτι τῆς παλαιᾶς συνηθείας οἷον αἰθυγμάτων ἐμμε</p></div2><div2 type="chapter" n="75" org="uniform" sample="complete">
<milestone n="1" unit="section" />
<p>νόντων, οἰκοῦσι διαφερόντως Ἠλεῖοι. διὸ καὶ κατὰ
τὴν Φιλίππου παρουσίαν ἄπλετον μὲν ἦν τὸ τῶν
ἁλισκομένων πλῆθος, ἔτι δὲ πλεῖον τὸ τῶν συμπεφευγότων.
<milestone n="2" unit="section" />
πλείστη δ᾽ ἀποσκευὴ καὶ πλεῖστος ὄχλος
ἡθροίσθη σωμάτων καὶ θρεμμάτων εἰς τὸ χωρίον,
ὃ καλοῦσι Θαλάμας, διὰ τὸ τήν τε χώραν τὴν πέριξ αὐτοῦ στενὴν εἶναι καὶ δυσέμβολον τό τε χωρίον ἀπραγμάτευτον καὶ δυσπρόσοδον.
<milestone n="3" unit="section" />
ἀκούων δ᾽
ὁ βασιλεὺς τὸ πλῆθος τῶν συμπεφευγότων εἰς τὸν
προειρημένον τόπον, καὶ κρίνας μηδὲν ἀβασάνιστον
μηδ᾽ ἀπέραντον ἀπολιπεῖν, τοῖς μὲν μισθοφόροις
προκατελάβετο τοὺς ἐπὶ τῆς εἰσβολῆς εὐφυῶς κειμένους τόπους,
<milestone n="4" unit="section" />
αὐτὸς δὲ τὴν ἀποσκευὴν καταλιπὼν
ἐν τῷ χάρακι καὶ τὸ πλεῖον μέρος τῆς δυνάμεως,
ἀναλαβὼν τοὺς πελταστὰς καὶ τοὺς εὐζώνους προῆγε
διὰ τῶν στενῶν: οὐδενὸς δὲ κωλύοντος ἧκε πρὸς
τὸ χωρίον.
<milestone n="5" unit="section" />
καταπλαγέντων δὲ τῶν συμπεφευγότων
τὴν ἔφοδον, ἅτε δὴ πρὸς πᾶσαν πολεμικὴν χρείαν
ἀπείρως καὶ ἀπαρασκεύως διακειμένων, ἅμα δὲ καὶ
συνδεδραμηκότος ὄχλου συρφετώδους, ταχέως παρέδοσαν αὑτούς:
<milestone n="6" unit="section" />
ἐν οἷς ἦσαν καὶ μισθοφόροι διακόσιοι μιγάδες, οὓς ἧκεν ἔχων Ἀμφίδαμος ὁ στρατηγὸς
τῶν Ἠλείων.
<milestone n="7" unit="section" />
ὁ δὲ Φίλιππος, κυριεύσας ἀποσκευῆς
τε πολλῆς καὶ σωμάτων πλειόνων ἢ πεντακισχιλίων,
πρὸς δὲ τούτοις τῆς τετράποδος λείας ἀναρίθμητον
ἐξελασάμενος πλῆθος, τότε μὲν ἐπανῆλθε πρὸς χάρακα,
<milestone n="8" unit="section" />
μετὰ δὲ ταῦτα τῆς δυνάμεως ὑπεργεμούσης
αὐτῷ παντοδαπῆς ὠφελείας, βαρὺς ὢν καὶ δύσχρηστος, ἀνεχώρει διὰ ταῦτα, καὶ κατέζευξε πάλιν εἰς
τὴν Ὀλυμπίαν.</p></div2>
<div2 type="chapter" n="76" org="uniform" sample="complete">
<milestone n="1" unit="section" />
<p>Ἀπελλῆς δ᾽, ὃς ἦν μὲν εἷς τῶν ὑπ᾽ Ἀντιγόνου
καταλειφθέντων ἐπιτρόπων τοῦ παιδός, πλεῖστον
δ᾽ ἐτύγχανε τότε δυνάμενος παρὰ τῷ βασιλεῖ, βουληθεὶς τὸ τῶν Ἀχαιῶν ἔθνος ἀγαγεῖν εἰς παραπλησίαν διάθεσιν τῇ Θετταλῶν, ἐπεβάλετο πρᾶγμα ποιεῖν
μοχθηρόν.
<milestone n="2" unit="section" />
Θετταλοὶ γὰρ ἐδόκουν μὲν κατὰ νόμους
πολιτεύειν καὶ πολὺ διαφέρειν Μακεδόνων, διέφερον
δ᾽ οὐδέν, ἀλλὰ πᾶν ὁμοίως ἔπασχον Μακεδόσι καὶ
πᾶν ἐποίουν τὸ προσταττόμενον τοῖς βασιλικοῖς.
<milestone n="3" unit="section" />
διὸ
καὶ πρὸς ταύτην ἁρμοζόμενος τὴν ὑπόθεσιν ὁ προειρημένος ἐπεβάλετο καταπειράζειν τῶν συστρατευομένων.
<milestone n="4" unit="section" />
τὸ μὲν οὖν πρῶτον ἐπέτρεψε τοῖς Μακεδόσιν ἐκβαλεῖν ἐκ τῶν σταθμῶν ἀεὶ τοὺς προκατέχοντας τῶν Ἀχαιῶν καταλύσεις, ὁμοίως δὲ καὶ τὴν
λείαν ἀφαιρεῖσθαι:
<milestone n="5" unit="section" />
μετὰ δὲ ταῦτα τὰς χεῖρας προσέφερε διὰ τῶν ὑπηρετῶν ἐπὶ ταῖς τυχούσαις αἰτίαις,
τοὺς δὲ συναγανακτοῦντας ἢ προσβοηθοῦντας τοῖς
μαστιγουμένοις παρὼν αὐτὸς εἰς τὴν ἅλυσιν ἀπῆγε,
<milestone n="6" unit="section" />
πεπεισμένος διὰ τοῦ τοιούτου τρόπου τὸ κατὰ βραχὺ
λήσειν εἰς συνήθειαν ἀγαγὼν τοῦ μηδένα μηδὲν
ἡγεῖσθαι δεινόν, ὅ ποτ᾽ ἂν πάσχῃ τις ὑπὸ τοῦ βασιλέως,
<milestone n="7" unit="section" />
καὶ ταῦτα μικροῖς χρόνοις πρότερον μετ᾽ Ἀντιγόνου συνεστρατευμένος, καὶ τεθεαμένος τοὺς
Ἀχαιοὺς ὅτι παντὸς δεινοῦ λαβεῖν πεῖραν ὑπέμειναν,
ἐφ᾽ ᾧ μὴ ποιεῖν Κλεομένει τὸ προσταττόμενον.
<milestone n="8" unit="section" />
οὐ
μὴν ἀλλὰ συστραφέντων τινῶν Ἀχαϊκῶν νεανίσκων,
καὶ προσελθόντων τοῖς περὶ τὸν Ἄρατον καὶ διασαφούντων τὴν Ἀπελλοῦ βούλησιν, ἧκον ἐπὶ τὸν Φίλιππον οἱ περὶ τὸν Ἄρατον, κρίναντες ἐν ἀρχαῖς
περὶ τῶν τοιούτων διίστασθαι καὶ μὴ καταμέλλειν.
ἐντυχόντων δ᾽ αὐτῶν τῷ βασιλεῖ περὶ τούτων,
<milestone n="9" unit="section" />
διακούσας ὁ Φίλιππος τὰ γεγονότα, τοὺς μὲν νεανίσκους παρεκάλει θαρρεῖν, ὡς οὐδενὸς αὐτοῖς ἔτι
συμβησομένου τοιούτου, τῷ δ᾽ Ἀπελλῇ παρήγγειλε
μηδὲν ἐπιτάττειν τοῖς Ἀχαιοῖς χωρὶς τῆς τοῦ στρατηγοῦ γνώμης.</p></div2>
<div2 type="chapter" n="77" org="uniform" sample="complete">
<milestone n="1" unit="section" />
<p>Φίλιππος μὲν οὖν κατὰ τὴν ὁμιλίαν τὴν πρὸς
τοὺς ἐν τοῖς ὑπαίθροις συνδιατρίβοντας καὶ κατὰ
τὴν ἐν τοῖς πολεμικοῖς πρᾶξιν καὶ τόλμαν οὐ μόνον
παρὰ τοῖς στρατευομένοις, ἀλλὰ καὶ παρὰ τοῖς λοιποῖς πᾶσι Πελοποννησίοις εὐδοκίμει.
<milestone n="2" unit="section" />
βασιλέα γὰρ
πλείοσιν ἀφορμαῖς ἐκ φύσεως κεχορηγημένον πρὸς
πραγμάτων κατάκτησιν οὐκ εὐμαρὲς εὑρεῖν:
<milestone n="3" unit="section" />
καὶ γὰρ
ἀγχίνοια καὶ μνήμη καὶ χάρις ἐπῆν αὐτῷ διαφέρουσα,
πρὸς δὲ τούτοις ἐπίφασις βασιλικὴ καὶ δύναμις, τὸ
δὲ μέγιστον, πρᾶξις καὶ τόλμα πολεμική.
<milestone n="4" unit="section" />
καὶ τί δή
ποτ᾽ ἦν τὸ ταῦτα πάντα καταγωνισάμενον καὶ ποιῆσαν ἐκ βασιλέως εὐφυοῦς τύραννον ἄγριον οὐκ
εὐχερὲς διὰ βραχέων δηλῶσαι. διὸ καὶ περὶ μὲν
τούτων σκέπτεσθαι καὶ διαπορεῖν ἄλλος ἁρμόσει
καιρὸς μᾶλλον τοῦ νῦν ἐνεστῶτος:
<milestone n="5" unit="section" />
ὁ δὲ Φίλιππος
ἐκ τῆς Ὀλυμπίας ἀναζεύξας τὴν ἐπὶ Φαραίαν παρῆν
εἰς Τέλφουσαν κἀκεῖθεν εἰς Ἡραίαν. καὶ τὴν μὲν
λείαν ἐλαφυροπώλει, τὴν δὲ γέφυραν ἐπεσκεύαζε
τὴν κατὰ τὸν Ἀλφειόν, βουλόμενος ταύτῃ ποιήσασθαι τὴν εἰς τὴν Τριφυλίαν εἰσβολήν.
<milestone n="6" unit="section" />
κατὰ δὲ
τοὺς αὐτοὺς καιροὺς Δωρίμαχος ὁ τῶν Αἰτωλῶν
στρατηγός, δεομένων τῶν Ἠλείων σφίσι βοηθεῖν
πορθουμένοις, ἑξακοσίους Αἰτωλοὺς καὶ στρατηγὸν
Φιλλίδαν αὐτοῖς ἐξέπεμψεν.
<milestone n="7" unit="section" />
ὃς παραγενόμενος εἰς
τὴν Ἠλείαν, καὶ παραλαβὼν τοὺς μισθοφόρους τῶν
Ἠλείων, ὄντας εἰς πεντακοσίους, καὶ πολιτικοὺς χιλίους, ἅμα δὲ τούτοις τοὺς Ταραντίνους, ἧκε βοηθῶν εἰς τὴν Τριφυλίαν,
<milestone n="8" unit="section" />
ἣ τῆς μὲν προσηγορίας
τέτευχε ταύτης ἀπὸ Τριφύλου τῶν Ἀρκάδος παίδων
ἑνός, κεῖται δὲ τῆς Πελοποννήσου παρὰ θάλατταν
μεταξὺ τῆς Ἠλείων καὶ Μεσσηνίων χώρας, τέτραπται δ᾽ εἰς τὸ Λιβυκὸν πέλαγος, ἐσχατεύουσα τῆς
Ἀρκαδίας ὡς πρὸς χειμερινὰς δύσεις,
<milestone n="9" unit="section" />
ἔχει δ᾽ ἐν
αὑτῇ πόλεις ταύτας, Σαμικόν, Λέπρεον, Ὕπαναν,
Τυπανέας, Πύργον, Αἴπιον, Βώλακα, Στυλάγγιον,
Φρίξαν.
<milestone n="10" unit="section" />
ὧν ὀλίγοις χρόνοις πρότερον ἐπικρατήσαντες Ἠλεῖοι προσελάβοντο καὶ τὴν τῶν Ἀλιφειρέων
πόλιν, οὖσαν ἐξ ἀρχῆς ὑπ᾽ Ἀρκαδίαν [καὶ Μεγαλόπολιν], Λυδιάδου τοῦ Μεγαλοπολίτου κατὰ τὴν τυραννίδα πρός τινας ἰδίας πράξεις ἀλλαγὴν δόντος
τοῖς Ἠλείοις.</p></div2>
<div2 type="chapter" n="78" org="uniform" sample="complete">
<milestone n="1" unit="section" />
<p>πλὴν ὅ γε Φιλλίδας τοὺς μὲν Ἠλείους εἰς Λέπρεον, τοὺς δὲ μισθοφόρους εἰς Ἀλίφειραν ἀποστείλας, αὐτὸς δὲ τοὺς Αἰτωλοὺς ἔχων ἐν Τυπανέαις
ἐκαραδόκει τὸ συμβησόμενον.
<milestone n="2" unit="section" />
ὁ δὲ βασιλεὺς ἀποθέμενος τὴν ἀποσκευὴν καὶ διαβὰς τῇ γεφύρᾳ τὸν
Ἀλφειὸν ποταμόν, ὃς ῥεῖ παρ᾽ αὐτὴν τὴν τῶν
Ἡραιέων πόλιν,
<milestone n="3" unit="section" />
ἧκε πρὸς τὴν Ἀλίφειραν, ἣ κεῖται
μὲν ἐπὶ λόφου κρημνώδους πανταχόθεν, ἔχοντος
πλεῖον ἢ δέκα σταδίων πρόσβασιν, ἔχει δ᾽ ἄκραν
ἐν αὐτῇ τῇ κορυφῇ τοῦ σύμπαντος λόφου καὶ χαλκοῦν Ἀθηνᾶς ἀνδριάντα, κάλλει καὶ μεγέθει διαφέροντα.
<milestone n="4" unit="section" />
οὗ τὴν μὲν αἰτίαν, ἀπὸ ποίας προθέσεως
ἢ χορηγίας ἔλαβε τὴν ἀρχὴν τῆς κατασκευῆς, ἀμφισβητεῖσθαι συμβαίνει καὶ παρὰ τοῖς ἐγχωρίοις — 
οὔτε γὰρ πόθεν οὔτε τίς ἀνέθηκεν εὑρίσκεται τρανῶς — 
<milestone n="5" unit="section" />
τὸ μέντοι γε τῆς τέχνης ἀποτέλεσμα συμφωνεῖται παρὰ πᾶσι, διότι τῶν μεγαλομερεστάτων καὶ
τεχνικωτάτων ἔργων ἐστίν, Ὑπατοδώρου καὶ Σωστράτου κατεσκευακότων.
<milestone n="6" unit="section" />
οὐ μὴν ἀλλ᾽ ἐπιγενομένης ἡμέρας αἰθρίου καὶ λαμπρᾶς, διατάξας ὑπὸ τὴν
ἑωθινὴν ὁ βασιλεὺς κατὰ πλείους τόπους τούς τε
τὰς κλίμακας φέροντας καὶ τὰς τῶν μισθοφόρων
ἐφεδρείας πρὸ τούτων,
<milestone n="7" unit="section" />
ἐπὶ δὲ τοῖς προειρημένοις
τοὺς Μακεδόνας διῃρημένους κατόπιν ἑκάστοις ἐπιστήσας, ἅμα τῷ τὸν ἥλιον ἐπιβάλλειν πᾶσι προσέταξε προσβαίνειν πρὸς τὸν λόφον.
<milestone n="8" unit="section" />
ποιούντων δὲ τὸ
παραγγελθὲν ἐκθύμως καὶ καταπληκτικῶς τῶν Μακεδόνων, συνέβαινε τοὺς Ἀλιφειρεῖς πρὸς τούτους
ὁρμᾶν ἀεὶ καὶ συντρέχειν τοὺς τόπους, οἷς μάλιστα
τοὺς Μακεδόνας ἑώρων προσπελάζοντας.
<milestone n="9" unit="section" />
κατὰ δὲ
τὸν καιρὸν τοῦτον αὐτὸς ὁ βασιλεὺς ἔχων τοὺς ἐπιτηδειοτάτους διά τινων κρημνῶν ἔλαθε πρὸς τὸ
τῆς ἄκρας προάστειον ἀναβάς.
<milestone n="10" unit="section" />
ἀποδοθέντος δὲ τοῦ
συνθήματος, πάντες ἅμα προσερείσαντες τὰς κλίμακας κατεπείραζον τῆς πόλεως.
<milestone n="11" unit="section" />
πρῶτος μὲν οὖν
ὁ βασιλεὺς κατέσχε τὸ προάστειον τῆς ἄκρας, ἔρημον καταλαβών: τούτου δ᾽ ἐμπιπραμένου, προϊδόμενοι τὸ μέλλον οἱ τοῖς τείχεσιν ἐπαμύνοντες, καὶ
περιδεεῖς γενόμενοι μὴ τῆς ἄκρας προκαταληφθείσης στερηθῶσι καὶ τῆς τελευταίας ἐλπίδος, ὥρμησαν
ἀπολιπόντες τὰ τείχη φεύγειν πρὸς τὴν ἀκρόπολιν.
οἱ δὲ Μακεδόνες,
<milestone n="12" unit="section" />
γενομένου τούτου, παραχρῆμα
καὶ τῶν τειχῶν καὶ τῆς πόλεως ἐκυρίευσαν.
<milestone n="13" unit="section" />
μετὰ
δὲ ταῦτα διαπρεσβευσαμένων τῶν ἐκ τῆς ἄκρας
πρὸς τὸν Φίλιππον, δοὺς τὴν ἀσφάλειαν παρέλαβε
καὶ ταύτην καθ᾽ ὁμολογίαν.</p></div2>
<div2 type="chapter" n="79" org="uniform" sample="complete">
<milestone n="1" unit="section" />
<p>συντελεσθέντων δὲ τούτων, καταπλαγεῖς γεγονότες πάντες οἱ κατὰ τὴν Τριφυλίαν ἐβουλεύοντο
περὶ σφῶν αὐτῶν καὶ τῶν ἰδίων πατρίδων.
<milestone n="2" unit="section" />
ὁ δὲ
Φιλλίδας ἐκλιπὼν τὰς Τυπανέας, προσδιαρπάσας
τινὰς τῶν οἰκιῶν, ἀπεχώρησεν εἰς τὸ Λέπρεον:
<milestone n="3" unit="section" />
ταῦτα γὰρ ἐπίχειρα τότε τοῖς Αἰτωλῶν ἐγίνετο συμμάχοις, τὸ μὴ μόνον ἐν τοῖς ἀναγκαιοτάτοις καιροῖς ἐγκαταλείπεσθαι προφανῶς, ἀλλὰ καὶ διαρπαγέντας ἢ προδοθέντας τούτοις περιπίπτειν ὑπὸ τῶν
συμμάχων, ἃ τοῖς κρατηθεῖσιν ὑπὸ τῶν πολεμίων
ὀφείλεται πάσχειν.
<milestone n="4" unit="section" />
οἱ δὲ Τυπανεᾶται παρέδοσαν
τῷ Φιλίππῳ τὴν πόλιν. τούτοις δὲ τὸ παραπλήσιον
ἐποίησαν οἱ τὴν Ὕπαναν κατοικοῦντες.
<milestone n="5" unit="section" />
ἅμα δὲ τούτοις Φιαλεῖς, ἀκούοντες τὰ περὶ τὴν Τριφυλίαν καὶ
δυσαρεστούμενοι τῇ τῶν Αἰτωλῶν συμμαχίᾳ, κατέλαβον μετὰ τῶν ὅπλων τὸν περὶ τὸ πολεμάρχιον
τόπον.
<milestone n="6" unit="section" />
οἱ δὲ τῶν Αἰτωλῶν πειραταί, διατρίβοντες
ἐν ταύτῃ τῇ πόλει διὰ τὰς ἐκ τῆς Μεσσηνίας ὠφελείας, τὸ μὲν πρῶτον οἷοί τ᾽ ἦσαν ἐγχειρεῖν καὶ
κατατολμᾶν τῶν Φιαλέων,
<milestone n="7" unit="section" />
ὁρῶντες δὲ τοὺς πολίτας
ὁμοθυμαδὸν ἁθροιζομένους πρὸς τὴν βοήθειαν,
ἀπέστησαν τῆς ἐπιβολῆς, σπεισάμενοι δὲ καὶ λαβόντες τὰς αὑτῶν ἀποσκευὰς ἀπῆλθον ἐκ τῆς πόλεως.
<milestone n="8" unit="section" />
οἱ δὲ Φιαλεῖς διαπρεσβευσάμενοι πρὸς τὸν Φίλιππον
ἐνεχείρισαν σφᾶς αὐτοὺς καὶ τὴν πόλιν.</p></div2>
<div2 type="chapter" n="80" org="uniform" sample="complete">
<milestone n="1" unit="section" />
<p>ἔτι δὴ τούτων πραττομένων οἱ Λεπρεᾶται καταλαβόμενοι τόπον τινὰ τῆς πόλεως ἠξίουν ἐκχωρεῖν τῆς ἄκρας καὶ τῆς πόλεως τοὺς Ἠλείους καὶ τοὺς
Αἰτωλούς, ὁμοίως δὲ καὶ τοὺς παρὰ Λακεδαιμονίων:
ἧκε γὰρ καὶ παρ᾽ ἐκείνων αὐτοῖς βοήθεια.
<milestone n="2" unit="section" />
τὸ μὲν
οὖν πρῶτον οἱ περὶ τὸν Φιλλίδαν οὐ προσεῖχον,
ἀλλ᾽ ἔμενον, ὡς καταπληξόμενοι τοὺς ἐν τῇ πόλει:
<milestone n="3" unit="section" />
τοῦ δὲ βασιλέως εἰς μὲν τὴν Φιγάλειαν Ταυρίωνα
μετὰ στρατιωτῶν ἐξαποστείλαντος, αὐτοῦ δὲ προάγοντος εἰς τὸ Λέπρεον καὶ συνεγγίζοντος ἤδη τῇ
πόλει, συνέντες οἱ περὶ τὸν Φιλλίδαν ἐταπεινώθησαν, οἱ δὲ Λεπρεᾶται προσεπερρώσθησαν ταῖς ὁρμαῖς.
<milestone n="4" unit="section" />
καλὸν γὰρ δὴ τοῦτο Λεπρεάταις ἔργον πέπρακται, τὸ χιλίων μὲν ἔνδον ὄντων Ἠλείων, χιλίων
δὲ σὺν τοῖς πειραταῖς Αἰτωλῶν, πεντακοσίων δὲ
μισθοφόρων, διακοσίων δὲ Λακεδαιμονίων, πρὸς
δὲ τούτοις τῆς ἄκρας κατεχομένης, ὅμως ἀντιποιήσασθαι τῆς ἑαυτῶν πατρίδος καὶ μὴ προέσθαι τὰς
σφετέρας ἐλπίδας.
<milestone n="5" unit="section" />
ὁ δὲ Φιλλίδας, ὁρῶν τοὺς Λεπρεάτας ἀνδρωδῶς ὑφισταμένους καὶ τοὺς Μακεδόνας ἐγγίζοντας, ἐξεχώρησε τῆς πόλεως ἅμα τοῖς
Ἠλείοις καὶ τοῖς παρὰ τῶν Λακεδαιμονίων.
<milestone n="6" unit="section" />
οἱ μὲν
οὖν παρὰ τῶν Σπαρτιατῶν Κρῆτες διὰ τῆς Μεσσηνίας εἰς τὴν οἰκείαν ἐπανῆλθον, οἱ δὲ περὶ τὸν Φιλλίδαν ἐποιοῦντο τὴν ἀπόλυσιν ὡς ἐπὶ τὸ Σαμικόν.
τὸ δὲ τῶν Λεπρεατῶν πλῆθος,
<milestone n="7" unit="section" />
ἐγκρατὲς γεγονὸς τῆς
πατρίδος, ἐξαπέστελλε πρεσβευτάς, ἐγχειρίζον τῷ Φιλίππῳ τὴν πόλιν.
<milestone n="8" unit="section" />
ὁ δὲ βασιλεὺς ἀκούσας τὰ γεγονότα, τὴν μὲν λοιπὴν δύναμιν εἰς τὸ Λέπρεον
ἀπέστειλε, τοὺς δὲ πελταστὰς καὶ τοὺς εὐζώνους ἀναλαβὼν ἡγεῖτο, συνάψαι σπεύδων τοῖς περὶ τὸν Φιλλίδαν.
<milestone n="9" unit="section" />
καταλαβὼν δὲ τῆς μὲν ἀποσκευῆς ἐγκρατὴς
ἐγένετο πάσης, οἱ δὲ περὶ τὸν Φιλλίδαν κατετάχησαν εἰς τὸ Σαμικὸν παραπεσόντες.
<milestone n="10" unit="section" />
προσστρατοπεδεύσας δὲ τῷ χωρίῳ, καὶ τὴν λοιπὴν ἐπισπασάμενος
ἐκ τοῦ Λεπρέου δύναμιν, ἔμφασιν ἐποίει τοῖς ἔνδον
ὡς πολιορκήσων τὸ χωρίον.
<milestone n="11" unit="section" />
οἱ δ᾽ Αἰτωλοὶ μετὰ
τῶν Ἠλείων οὐδὲν ἔχοντες ἕτοιμον πρὸς πολιορκίαν πλὴν χερῶν, καταπλαγέντες τὴν περίστασιν
ἐλάλουν περὶ ἀσφαλείας πρὸς τὸν Φίλιππον.
<milestone n="12" unit="section" />
λαβόντες δὲ συγχώρημα μετὰ τῶν ὅπλων ποιήσασθαι
τὴν ἀπόλυσιν, οὗτοι μὲν ὥρμησαν εἰς τὴν Ἠλείαν:
ὁ δὲ βασιλεὺς τοῦ μὲν Σαμικοῦ παραυτίκα κύριος
ἐγένετο,
<milestone n="13" unit="section" />
μετὰ δὲ ταῦτα, παραγενομένων πρὸς αὐτὸν
καὶ τῶν ἄλλων μεθ᾽ ἱκετηρίας, παρέλαβε Φρίξαν,
Στυλάγγιον, Αἴπιον, Βώλακα, Πύργον, Ἐπιτάλιον.
<milestone n="14" unit="section" />
ταῦτα δὲ διαπραξάμενος ἐπανῆλθε πάλιν εἰς τὸ
Λέπρεον, πᾶσαν ὑφ᾽ ἑαυτὸν πεποιημένος τὴν Τριφυλίαν ἐν ἡμέραις ἕξ.
<milestone n="15" unit="section" />
παρακαλέσας δὲ τοὺς Λεπρεάτας τὰ πρέποντα τῷ καιρῷ, καὶ φυλακὴν εἰσαγαγὼν εἰς τὴν ἄκραν, ἀνέζευξε μετὰ τῆς δυνάμεως
ἐφ᾽ Ἡραίας, ἀπολιπὼν ἐπιμελητὴν τῆς Τριφυλίας
Λάδικον τὸν Ἀκαρνᾶνα.
<milestone n="16" unit="section" />
παραγενόμενος δ᾽ εἰς τὴν
προειρημένην πόλιν τὴν μὲν λείαν διένειμε πᾶσαν,
τὴν δ᾽ ἀποσκευὴν ἀναλαβὼν ἐκ τῆς Ἡραίας ἦλθε
μέσου χειμῶνος εἰς Μεγάλην πόλιν.</p></div2>
<div2 type="chapter" n="81" org="uniform" sample="complete">
<milestone n="1" unit="section" />
<p>κατὰ δὲ τοὺς αὐτοὺς καιροὺς Φίλιππος ἔπραττε
τὰ κατὰ τὴν Τριφυλίαν, καὶ Χείλων ὁ Λακεδαιμόνιος, ὑπολαμβάνων αὑτῷ καθήκειν κατὰ γένος τὴν
βασιλείαν, καὶ βαρέως φέρων τὴν γεγενημένην ὑπεροψίαν περὶ αὐτὸν ἐκ τῶν ἐφόρων ἐν τῇ κατὰ τὸν
Λυκοῦργον κρίσει περὶ τῆς βασιλείας, κινεῖν ἐπεβάλετο τὰ καθεστῶτα.
<milestone n="2" unit="section" />
νομίσας δ᾽, εἰ τὴν ὁδὸν τὴν
αὐτὴν ἔλθοι Κλεομένει καὶ τοῖς πολλοῖς ὑποδείξαι
τὴν ἐλπίδα τῆς κληρουχίας καὶ τῶν ἀναδασμῶν, ταχέως ἐπακολουθήσειν αὐτῷ τὸ πλῆθος, ὥρμησε πρὸς
τὴν πρᾶξιν.
<milestone n="3" unit="section" />
συμφρονήσας δὲ περὶ τούτων πρὸς
τοὺς φίλους, καὶ λαβὼν κοινωνοὺς τῆς τόλμης εἰς
διακοσίους τὸ πλῆθος, ἐγίνετο πρὸς τῷ συντελεῖν
τὴν ἐπίνοιαν.
<milestone n="4" unit="section" />
θεωρῶν δὲ μέγιστον ἐμπόδιον ὑπάρχον αὑτῷ πρὸς τὴν ἐπιβολὴν τὸν Λυκοῦργον καὶ
τοὺς ἐφόρους τοὺς περιθέντας ἐκείνῳ τὴν βασιλείαν,
ὥρμησε πρῶτον ἐπὶ τούτους.
<milestone n="5" unit="section" />
τοὺς μὲν οὖν ἐφόρους δειπνοῦντας καταλαβών, πάντας αὐτοῦ κατέσφαξε, τῆς τύχης τὴν ἁρμόζουσαν αὐτοῖς ἐπιθείσης
δίκην: καὶ γὰρ ὑφ᾽ οὗ καὶ περὶ οὗ ταῦτ᾽ ἔπαθον,
δικαίως αὐτοὺς ἄν τις φήσειε πεπονθέναι.
<milestone n="6" unit="section" />
ὁ δὲ
Χείλων, τὰ κατὰ τούτους συντελεσάμενος, παρῆν
ἐπὶ τὴν οἰκίαν τοῦ Λυκούργου καὶ κατέλαβε μὲν
ἔνδον, οὐ μὴν ἐδυνήθη γ᾽ ἐγκρατὴς αὐτοῦ γενέσθαι.
<milestone n="7" unit="section" />
διὰ γάρ τινων κατοικούντων ἐκ γειτόνων ἐκκλαπεὶς
καὶ διαδρὰς ἔλαθεν αὐτόν. οὗτος μὲν οὖν ἀνεχώρησε ταῖς ἀνοδίαις εἰς τὴν ἐν τῇ Τριπόλει προσαγορευομένην Πελλήνην.
<milestone n="8" unit="section" />
ὁ δὲ Χείλων ἀπεσφαλμένος
τοῦ κυριωτάτου πρὸς τὴν ἐπιβολὴν ἀθύμως διέκειτο,
πράττειν δ᾽ ὅμως ἠναγκάζετο τὸ συνεχές.
<milestone n="9" unit="section" />
διόπερ
εἰς τὴν ἀγορὰν εἰσβαλὼν τοῖς μὲν ἐχθροῖς προσέφερε τὰς χεῖρας, τοὺς δ᾽ οἰκείους καὶ φίλους παρεκάλει, τοῖς δὲ λοιποῖς ὑπεδείκνυε τὰς ἄρτι ῥηθείσας
ἐλπίδας.
<milestone n="10" unit="section" />
οὐδενὸς δὲ προσέχοντος αὐτῷ, τἀναντία
δὲ συστρεφομένων ἐπ᾽ αὐτὸν τῶν ἀνθρώπων, συννοήσας τὸ γινόμενον, ἀπεχώρει λαθραίως, καὶ διελθὼν τὴν χώραν ἧκε μόνος εἰς τὴν Ἀχαΐαν ἐκπεπτωκώς.
οἱ δὲ Λακεδαιμόνιοι,
<milestone n="11" unit="section" />
δείσαντες τὴν τοῦ Φιλίππου
παρουσίαν, τἀπὸ τῆς χώρας ἀπεσκευάζοντο καὶ τὸ
τῶν Μεγαλοπολιτῶν Ἀθήναιον κατασκάψαντες ἐξέλιπον.</p>
<p>Λακεδαιμόνιοι μὲν οὖν,
<milestone n="12" unit="section" />
ἀπὸ τῆς Λυκούργου νομοθεσίας καλλίστῃ χρησάμενοι πολιτείᾳ καὶ μεγίστην
ἔχοντες δύναμιν ἕως τῆς ἐν Λεύκτροις μάχης, αὖτις
ἐπὶ τἀναντία τραπείσης αὐτοῖς τῆς τύχης, καὶ τοὔμπαλιν ἐπὶ τὸ χεῖρον ἀεὶ καὶ μᾶλλον τῆς πολιτείας
αὐτῶν προβαινούσης,
<milestone n="13" unit="section" />
τέλος πλείστων μὲν πόνων καὶ
στάσεων ἐμφυλίων πεῖραν εἶχον, πλείστοις δ᾽ ἐπάλαισαν ἀναδασμοῖς καὶ φυγαῖς, πικροτάτης δὲ δουλείας πεῖραν ἔλαβον ἕως τῆς Νάβιδος τυραννίδος,
οἱ τὸ πρὶν οὐδὲ τοὔνομα δυνηθέντες ἀνασχέσθαι
ῥᾳδίως αὐτῆς.
<milestone n="14" unit="section" />
τὰ μὲν οὖν πάλαι καὶ τὰ πλείω περὶ
Λακεδαιμονίων εἰς ἑκάτερον μέρος ὑπὸ πολλῶν εἴρηται τάδε. ἐναργέστατα δ᾽ ἐστὶν ἀφ᾽ οὗ Κλεομένης ὁλοσχερῶς κατέλυσε τὸ πάτριον πολίτευμα. νῦν
δ᾽ ὑφ᾽ ἡμῶν ῥηθήσεται κατὰ τοὺς ἁρμόζοντας ἀεὶ
καιρούς.</p></div2>
<div2 type="chapter" n="82" org="uniform" sample="complete">
<milestone n="1" unit="section" />
<p>ὁ δὲ Φίλιππος ἀναζεύξας ἐκ τῆς Μεγάλης πόλεως καὶ πορευθεὶς διὰ τῆς Τεγέας παρῆν εἰς Ἄργος, κἀκεῖ τὸ λοιπὸν μέρος τοῦ χειμῶνος διέτριβε,
κατά τε τὴν λοιπὴν ἀναστροφὴν καὶ κατὰ τὰς πράξεις τεθαυμασμένος ὑπὲρ τὴν ἡλικίαν ἐν ταῖς προειρημέναις στρατείαις.
<milestone n="2" unit="section" />
ὁ δ᾽ Ἀπελλῆς οὐδ᾽ ὣς ἔληγε
τῆς ἐπιβολῆς, ἀλλ᾽ οἷός τ᾽ ἦν ἄγειν ὑπὸ τὸν ζυγὸν
τῷ κατὰ βραχὺ τοὺς Ἀχαιούς.
<milestone n="3" unit="section" />
ὁρῶν δὲ τῇ τοιαύτῃ
προθέσει τοὺς περὶ τὸν Ἄρατον ἐμποδὼν ἱσταμένους, καὶ τὸν Φίλιππον αὐτοῖς προσέχοντα, καὶ μᾶλλον τῷ πρεσβυτέρῳ διά τε τὴν πρὸς Ἀντίγονον
σύστασιν καὶ διὰ τὸ πλεῖστον ἐν τοῖς Ἀχαιοῖς
ἰσχύειν, καὶ μάλιστα διὰ τὴν ἐπιδεξιότητα καὶ νουνέχειαν τἀνδρός, περὶ τούτους ἐπεβάλετο γίνεσθαι
καὶ κακοπραγμονεῖν τοιῷδέ τινι τρόπῳ.
<milestone n="4" unit="section" />
ἐξετάζων
τοὺς ἀντιπολιτευομένους τοῖς περὶ τὸν Ἄρατον, τίνες εἰσίν, ἑκάστους ἐκ τῶν πόλεων ἐπεσπάσατο, καὶ
λαμβάνων εἰς τὰς χεῖρας ἐψυχαγώγει καὶ παρεκάλει
πρὸς τὴν ἑαυτοῦ φιλίαν.
<milestone n="5" unit="section" />
συνίστανε δὲ καὶ τῷ Φιλίππῳ, προσεπιδεικνύων αὐτῷ παρ᾽ ἕκαστον ὡς ἐὰν
μὲν Ἀράτῳ προσέχῃ, χρήσεται τοῖς Ἀχαιοῖς κατὰ
τὴν ἔγγραπτον συμμαχίαν, ἐὰν δ᾽ αὐτῷ πείθηται
καὶ τοιούτους προσλαμβάνῃ φίλους, χρήσεται πᾶσι
Πελοποννησίοις κατὰ τὴν αὑτοῦ βούλησιν.
<milestone n="6" unit="section" />
περί
τε τῶν ἀρχαιρεσίων εὐθὺς ἐσπούδαζε, βουλόμενος
τούτων τινὶ περιποιῆσαι τὴν στρατηγίαν, τοὺς δὲ
περὶ τὸν Ἄρατον ἐκβαλεῖν ἐκ τῆς ὑποθέσεως.
<milestone n="7" unit="section" />
δι᾽
ἃ δὴ καὶ πείθει Φίλιππον παραγενέσθαι πρὸς τὰς
τῶν Ἀχαιῶν ἀρχαιρεσίας εἰς Αἴγιον, ὡς εἰς τὴν
Ἠλείαν ἅμα ποιούμενον τὴν πορείαν.
<milestone n="8" unit="section" />
πεισθέντος
δ᾽ αὐτῷ τοῦ βασιλέως, παρὼν αὐτὸς ἐπὶ τοῦ καιροῦ, καὶ τοὺς μὲν παρακαλῶν, οἷς δ᾽ ἀνατεινόμενος,
μόλις μὲν ἤνυσε, κατεκράτησε δ᾽ οὖν ὅμως τοῦ γενέσθαι στρατηγὸν Ἐπήρατον Φαραιέα, τὸν δὲ Τιμόξενον ἐκπεσεῖν, τὸν ὑπὸ τῶν περὶ τὸν Ἄρατον εἰσαγόμενον.</p></div2>
<div2 type="chapter" n="83" org="uniform" sample="complete">
<milestone n="1" unit="section" />
<p>μετὰ δὲ ταῦτα ἀναζεύξας ὁ βασιλεύς, καὶ ποιησάμενος τὴν πορείαν διὰ Πατρῶν καὶ Δύμης, ἧκε
πρὸς τὸ φρούριον, ὃ καλεῖται μὲν Τεῖχος, πρόκειται δὲ τῆς Δυμαίων χώρας: κατέσχον δ᾽ αὐτὸ μικροῖς ἔμπροσθεν χρόνοις, καθάπερ ἀνώτερον εἶπον,
οἱ περὶ τὸν Εὐριπίδαν.
<milestone n="2" unit="section" />
σπεύδων δὴ τοῦτο κατὰ
πάντα τρόπον ἀνακομίσασθαι τοῖς Δυμαίοις, προσεστρατοπέδευσε μετὰ πάσης δυνάμεως.
<milestone n="3" unit="section" />
καταπλαγέντες δ᾽ οἱ φυλάττοντες τῶν Ἠλείων παρέδοσαν
τὸ φρούριον τῷ Φιλίππῳ, χωρίον οὐ μέγα μέν,
ἠσφαλισμένον δὲ διαφερόντως:
<milestone n="4" unit="section" />
τὴν μὲν γὰρ περίμετρον εἶχεν οὐ πλείω τριῶν ἡμισταδίων, τὸ δ᾽ ὕψος
τοῦ τείχους οὐδαμῇ τριάκοντα πήχεων ἔλαττον.
<milestone n="5" unit="section" />
παραδοὺς δὲ τοῦτο τοῖς Δυμαίοις ἐπῄει πορθῶν τὴν
τῶν Ἠλείων χώραν: φθείρας δὲ ταύτην, καὶ πολλὴν περιβαλόμενος λείαν, ἐπανῆλθε μετὰ τῆς δυνάμεως εἰς τὴν Δύμην.</p></div2>
<div2 type="chapter" n="84" org="uniform" sample="complete">
<milestone n="1" unit="section" />
<p>ὁ δ᾽ Ἀπελλῆς, δοκῶν ἠνυκέναι τι τῆς προθέσεως τῷ δι᾽ αὐτοῦ καθεστάσθαι τὸν τῶν Ἀχαιῶν
στρατηγόν, αὖθις ἐνεχείρει τοῖς περὶ τὸν Ἄρατον,
βουλόμενος εἰς τέλος ἀποσπάσαι τὸν Φίλιππον ἀπὸ
τῆς πρὸς αὐτοὺς φιλίας. ἐπεβάλετο δὲ τὴν διαβολὴν πλάττειν διὰ τοιαύτης τινὸς ἐπινοίας.
<milestone n="2" unit="section" />
Ἀμφίδαμος ὁ τῶν Ἠλείων στρατηγός, ἐν ταῖς Θαλάμαις
ἁλοὺς ἅμα τοῖς συμπεφευγόσι, καθάπερ ἀνώτερον
ἡμῖν ἐρρήθη περὶ τούτων, ὡς ἧκε μετὰ τῶν ἄλλων
αἰχμαλώτων ἀγόμενος εἰς Ὀλυμπίαν, ἔσπευσε διά
τινων εἰς λόγους ἐλθεῖν τῷ βασιλεῖ.
<milestone n="3" unit="section" />
τυχὼν δὲ
τούτου διελέγετο, φάσκων εἶναι δυνατὸς ἐπαγαγέσθαι τοὺς Ἠλείους εἰς τὴν πρὸς αὐτὸν φιλίαν καὶ
συμμαχίαν. ὁ δὲ Φίλιππος πεισθεὶς ἐξαπέστειλε τὸν
Ἀμφίδαμον χωρὶς λύτρων,
<milestone n="4" unit="section" />
κελεύσας ἐπαγγέλλεσθαι
τοῖς Ἠλείοις, ἐὰν ἕλωνται τὴν πρὸς αὐτὸν φιλίαν,
ὅτι τὰ μὲν αἰχμάλωτα πάντα χωρὶς λύτρων ἀποδώσει,
τῇ δὲ χώρᾳ τὴν ἀσφάλειαν αὐτὸς ἀπὸ πάντων τῶν
ἐκτὸς παρασκευάσει,
<milestone n="5" unit="section" />
πρὸς δὲ τούτοις αὐτοὺς ἐλευθέρους, ἀφρουρήτους, ἀφορολογήτους, χρωμένους
τοῖς ἰδίοις πολιτεύμασι, διατηρήσει.
<milestone n="6" unit="section" />
οἱ μὲν οὖν
Ἠλεῖοι διακούσαντες τούτων οὐδὲν προσέσχον, καίπερ
ἐπισπαστικῶν καὶ μεγάλων εἶναι δοκούντων τῶν προτεινομένων:
<milestone n="7" unit="section" />
ὁ δ᾽ Ἀπελλῆς, ἐκ τούτου τοῦ πράγματος πλάσας τὴν διαβολήν, προσήνεγκε τῷ Φιλίππῳ, φάσκων τοὺς περὶ τὸν Ἄρατον οὐκ εἰλικρινῆ
τὴν φιλίαν ἄγειν πρὸς Μακεδόνας οὐδ᾽ ἀληθινῶς
εὐνοεῖν αὐτῷ: καὶ γὰρ νῦν τῆς Ἠλείων ἀλλοτριότητος τούτους αἰτίους γεγονέναι.
<milestone n="8" unit="section" />
καθ᾽ ὃν γὰρ καιρὸν Ἀμφίδαμον ἐξ Ὀλυμπίας εἰς Ἦλιν ἀπέστειλε,
τούτους ἔφη κατ᾽ ἰδίαν λαβόντας ἐπιτρῖψαι τὸν ἄνθρωπον καὶ λέγειν ὅτι κατ᾽ οὐδένα τρόπον συμφέρει
τοῖς Πελοποννησίοις τὸ γενέσθαι Φίλιππον Ἠλείων
κύριον,
<milestone n="9" unit="section" />
καὶ διὰ ταύτην τὴν αἰτίαν πάνθ᾽ ὑπεριδόντας τὰ προτεινόμενα τοὺς Ἠλείους διατηρεῖν μὲν
τὴν πρὸς Αἰτωλοὺς φιλίαν, ὑπομένειν δὲ τὸν πρὸς</p></div2>
<div2 type="chapter" n="85" org="uniform" sample="complete">
<milestone n="1" unit="section" />
<p>Μακεδόνας πόλεμον. τὸ μὲν οὖν πρῶτον Φίλιππος δεξάμενος τοὺς λόγους καλεῖν ἐκέλευε τοὺς
περὶ τὸν Ἄρατον καὶ λέγειν ἐναντίον ἐκείνων ταῦτα
τὸν Ἀπελλῆν.
<milestone n="2" unit="section" />
τῶν δὲ παραγενομένων, ἔλεγε τὰ
προειρημένα τολμηρῶς καὶ καταπληκτικῶς ὁ Ἀπελλῆς, καί τι προσεπεῖπε τοιοῦτον ἔτι σιωπῶντος τοῦ
βασιλέως: "
<milestone n="3" unit="section" />
ἐπείπερ οὕτως ἀχαρίστους ὑμᾶς ὁ βασιλεύς, Ἄρατε, καὶ λίαν ἀγνώμονας εὑρίσκει, κρίνει
συναγαγὼν τοὺς Ἀχαιοὺς καὶ περὶ τούτων ἀπολογισμοὺς ποιησάμενος ἀπαλλάττεσθαι πάλιν εἰς Μακεδονίαν.
<milestone n="4" unit="section" />
" ὁ δὲ πρεσβύτερος Ἄρατος ὑπολαβὼν καθόλου μὲν ἠξίου τὸν Φίλιππον μηδενὶ τῶν λεγομένων ὀξέως μηδ᾽ ἀκρίτως μηδέποτε πιστεύειν,
<milestone n="5" unit="section" />
ὅταν
δὲ κατά τινος τῶν φίλων καὶ συμμάχων προσπέσῃ
τις αὐτῷ λόγος, τὸν ἀκριβέστερον ἔλεγχον ποιεῖσθαι
πρὶν ἢ δέξασθαι τὴν διαβολήν: καὶ γὰρ βασιλικὸν
εἶναι τὸ τοιοῦτο καὶ πρὸς πᾶν συμφέρον.
<milestone n="6" unit="section" />
διὸ καὶ
νῦν ἠξίου περὶ τῶν ὑπ᾽ Ἀπελλοῦ λεγομένων καλεῖν
τοὺς ἀκηκοότας, ἄγειν εἰς τὸ μέσον τὸν εἰρηκότα
πρὸς αὐτόν, μηδὲν παραλιπεῖν τῶν δυνατῶν εἰς τὸ
γνῶναι τὴν ἀλήθειαν, πρὶν ἢ πρὸς τοὺς Ἀχαιοὺς</p></div2>
<div2 type="chapter" n="86" org="uniform" sample="complete">
<milestone n="1" unit="section" />
<p>ἀνακαλύπτειν τι τούτων. τοῦ δὲ βασιλέως εὐαρεστήσαντος τοῖς λεγομένοις, καὶ φήσαντος οὐκ ὀλιγωρήσειν, ἀλλ᾽ ἐξετάσειν, τότε μὲν διελύθησαν.
<milestone n="2" unit="section" />
ἐν
δὲ ταῖς ἑξῆς ἡμέραις ὁ μὲν Ἀπελλῆς οὐδεμίαν ἀπόδειξιν προσῆγε τοῖς εἰρημένοις: τοῖς δὲ περὶ τὸν
Ἄρατον ἐγένετό τι συγκύρημα τοιοῦτον.
<milestone n="3" unit="section" />
οἱ γὰρ
Ἠλεῖοι, καθ᾽ ὃν καιρὸν ὁ Φίλιππος αὐτῶν ἐπόρθει
τὴν χώραν, ὑποπτεύσαντες τὸν Ἀμφίδαμον ἐπεβάλοντο συλλαβεῖν καὶ δήσαντες εἰς τὴν Αἰτωλίαν ἐκπέμπειν.
<milestone n="4" unit="section" />
ὁ δὲ προαισθόμενος αὐτῶν τὴν ἐπίνοιαν
ἀπεχώρησε τὰς μὲν ἀρχὰς εἰς Ὀλυμπίαν, μετὰ δὲ
ταῦτα πυνθανόμενος τὸν Φίλιππον ἐν τῇ Δύμῃ περὶ
τὴν τῶν λαφύρων οἰκονομίαν διατρίβειν, ἔσπευσε
πρὸς τοῦτον διαπεσεῖν.
<milestone n="5" unit="section" />
ὅθεν οἱ περὶ τὸν Ἄρατον,
ἀκούσαντες τὸν Ἀμφίδαμον ἐκ τῆς Ἤλιδος ἐκπεπτωκότα παρεῖναι, γενόμενοι περιχαρεῖς διὰ τὸ μηδὲν
αὑτοῖς συνειδέναι, προσελθόντες ᾤοντο δεῖν τὸν
βασιλέα καλεῖν τὸν Ἀμφίδαμον:
<milestone n="6" unit="section" />
καὶ γὰρ εἰδέναι περὶ
τῶν κατηγορουμένων ἐκεῖνον βέλτιστα πρὸς ὃν ἐρρήθη, καὶ δηλώσειν τὴν ἀλήθειαν, πεφευγότα μὲν
ἐξ οἴκου διὰ τὸν Φίλιππον, τὰς δ᾽ ἐλπίδας ἔχοντα
τῆς σωτηρίας κατὰ τὸ παρὸν ἐν ἐκείνῳ.
<milestone n="7" unit="section" />
πεισθεὶς
δὲ τοῖς λεγομένοις ὁ βασιλεύς, καὶ μεταπεμψάμενος
τὸν Ἀμφίδαμον, εὗρε τὴν διαβολὴν οὖσαν ψευδῆ.
<milestone n="8" unit="section" />
διὸ καὶ τὸν μὲν Ἄρατον ἀπὸ ταύτης τῆς ἡμέρας
ἀεὶ καὶ μᾶλλον ἀπεδέχετο καὶ κατηξίου, πρὸς δὲ
τὸν Ἀπελλῆν λοξότερον εἶχε: τῇ γε μὴν ὁλοσχερεῖ
προκατεχόμενος ἀποδοχῇ πολλὰ παρορᾶν ἠναγκάζετο
τῶν ὑπ᾽ αὐτοῦ γινομένων.</p></div2>
<div2 type="chapter" n="87" org="uniform" sample="complete">
<milestone n="1" unit="section" />
<p>ὁ δ᾽ Ἀπελλῆς οὐδαμῶς ἀφίστατο τῆς προθέσεως,
ἀλλ᾽ ἅμα μὲν τὸν Ταυρίωνα τὸν ἐπὶ τῶν ἐν Πελοποννήσῳ τεταγμένον διέβαλλεν,
<milestone n="2" unit="section" />
οὐ ψέγων, ἀλλ᾽
ἐπαινῶν καὶ φάσκων ἐπιτήδειον αὐτὸν εἶναι μετὰ
τοῦ βασιλέως ἐν τοῖς ὑπαίθροις συνδιατρίβειν, βουλόμενος ἕτερον ἐπισταθῆναι δι᾽ αὑτοῦ τοῖς ἐν Πελοποννήσῳ πράγμασι.
<milestone n="3" unit="section" />
καινὸς γὰρ δή τις οὗτος εὕρηται
τρόπος διαβολῆς τὸ μὴ ψέγοντας, ἀλλ᾽ ἐπαινοῦντας
λυμαίνεσθαι τοὺς πέλας:
<milestone n="4" unit="section" />
εὕρηται δὲ μάλιστα καὶ
πρῶτον τοιαύτη κακεντρέχεια καὶ βασκανία καὶ δόλος ἐκ τῶν περὶ τὰς αὐλὰς διατριβόντων καὶ τῆς
τούτων πρὸς ἀλλήλους ζηλοτυπίας καὶ πλεονεξίας.
<milestone n="5" unit="section" />
ὁμοίως δὲ καὶ τὸν ἐπὶ τῆς θεραπείας τεταγμένον
Ἀλέξανδρον, ὅτε λάβοι καιρόν, διέδακνε, βουλόμενος
καὶ τὴν περὶ τὸ σῶμα φυλακὴν τοῦ βασιλέως δι᾽
αὑτοῦ γενέσθαι καὶ καθόλου κινῆσαι τὴν ὑπ᾽ Ἀντιγόνου καταλειφθεῖσαν διάταξιν.
<milestone n="6" unit="section" />
Ἀντίγονος γὰρ
καλῶς μὲν ζῶν προέστη τῆς τε βασιλείας καὶ τοῦ
παιδὸς αὑτοῦ, καλῶς δὲ τὸν βίον μεταλλάττων
προενοήθη πρὸς τὸ μέλλον περὶ πάντων τῶν πραγμάτων.
<milestone n="7" unit="section" />
ἀπολιπὼν γὰρ διαθήκην ἔγραφε Μακεδόσιν
ὑπὲρ τῶν διῳκημένων: ὁμοίως δὲ καὶ περὶ τοῦ
μέλλοντος διέταξε πῶς καὶ διὰ τίνων ἕκαστα δεήσει
χειρίζεσθαι, βουλόμενος μηδεμίαν ἀφορμὴν καταλιπεῖν τοῖς περὶ τὴν αὐλὴν πρὸς ἀλλήλους φιλοτιμίας καὶ στάσεως.
<milestone n="8" unit="section" />
ἐν οἷς τῶν τότε συστρατευομένων
αὐτὸς μὲν Ἀπελλῆς ἐν τοῖς ἐπιτρόποις ἀπελέλειπτο,
Λεόντιος δ᾽ ἐπὶ τῶν πελταστῶν, Μεγαλέας δ᾽ ἐπὶ
τοῦ γραμματείου, Ταυρίων δ᾽ ἐπὶ τῶν κατὰ Πελοπόννησον, Ἀλέξανδρος δ᾽ ἐπὶ τῆς θεραπείας.
<milestone n="9" unit="section" />
τὸν
μὲν οὖν Λεόντιον καὶ Μεγαλέαν ὑφ᾽ αὑτὸν εἶχεν
ὁλοσχερῶς, τὸν δ᾽ Ἀλέξανδρον καὶ Ταυρίωνα μεταστησάμενος ἀπὸ τῆς χρείας ἔσπευδε καὶ ταῦτα καὶ
τἄλλα πάντα δι᾽ αὑτοῦ καὶ διὰ τῶν ἰδίων φίλων
χειρίζειν.
<milestone n="10" unit="section" />
ὃ δὴ καὶ ῥᾳδίως ἂν ἐπετέλεσε μὴ παρασκευάσας ἀνταγωνιστὴν Ἄρατον αὑτῷ: νῦν δὲ ταχέως πεῖραν ἔλαβε τῆς σφετέρας ἀφροσύνης καὶ
πλεονεξίας.
<milestone n="11" unit="section" />
ὃ γὰρ αὐτὸς ἐπεβάλετο πρᾶξαι κατὰ
τῶν πέλας, τοῦτ᾽ ἔπαθε καὶ λίαν ἐν πάνυ βραχεῖ
χρόνῳ.
<milestone n="12" unit="section" />
πῶς δὲ καὶ τίνι τρόπῳ τοῦτο συνέβη γενέσθαι κατὰ μὲν τὸ παρὸν ὑπερθησόμεθα καὶ καταστρέψομεν τὴν βύβλον ταύτην, ἐν δὲ τοῖς ἑξῆς
πειρασόμεθα σαφῶς ὑπὲρ ἑκάστων ἐξαγγέλλειν.
<milestone n="13" unit="section" />
Φίλιππος δὲ τὰ προειρημένα διαταξάμενος ἐπανῆλθεν
εἰς Ἄργος, κἀνταῦθα τὴν παραχειμασίαν ἐποίει μετὰ
τῶν φίλων, τὰς δὲ δυνάμεις ἀπέλυσεν εἰς Μακεδονίαν.</p></div2></div1></body></text></TEI.2>