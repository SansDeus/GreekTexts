<?xml version="1.0" encoding="utf-8"?>
<TEI.2><text n="BJ"><body><div1 type="Book" n="7" org="uniform" sample="complete">
<head>Φλαυίου Ἰωσήπου ἱστορία Ἰουδαϊκοῦ πολέμου
πρὸς Ῥωμαίους βιβλίον <num>ζ</num>.</head>
<milestone n="1" unit="Whiston chapter" /><milestone n="1" unit="Whiston section" /><milestone n="1" unit="section" /><p>Ἐπεὶ δ᾽ οὔτε φονεύειν οὔτε διαρπάζειν εἶχεν ἡ στρατιὰ
πάντων τοῖς θυμοῖς ἐπιλειπόντων, οὐ γὰρ δή γε φειδοῖ τινος
ἔμελλον ἀφέξεσθαι δρᾶν ἔχοντες, κελεύει Καῖσαρ ἤδη τήν τε πόλιν
ἅπασαν καὶ τὸν νεὼν κατασκάπτειν, πύργους μὲν ὅσοι τῶν ἄλλων
ὑπερανειστήκεσαν καταλιπόντας, Φασάηλον Ἱππικὸν Μαριάμμην,
τεῖχος δ᾽ ὅσον ἦν ἐξ ἑσπέρας τὴν πόλιν περιέχον, <milestone n="2" unit="section" />τοῦτο μέν, ὅπως
εἴη τοῖς ὑπολειφθησομένοις φρουροῖς στρατόπεδον, τοὺς πύργους
δέ, ἵνα τοῖς ἔπειτα σημαίνωσιν οἵας πόλεως καὶ τίνα τρόπον ὀχυρᾶς 
οὕτως ἐκράτησεν ἡ Ῥωμαίων ἀνδραγαθία. <milestone n="3" unit="section" />τὸν δ᾽ ἄλλον ἅπαντα 
τῆς πόλεως περίβολον οὕτως ἐξωμάλισαν οἱ κατασκάπτοντες,
ὡς μηδεπώποτ᾽ οἰκηθῆναι πίστιν ἂν ἔτι παρασχεῖν τοῖς προσελθοῦσι. 
<milestone n="4" unit="section" />τοῦτο μὲν οὖν τὸ τέλος ἐκ τῆς τῶν νεωτερισάντων ἀνοίας
Ἱεροσολύμοις ἐγένετο, λαμπρᾷ τε πόλει καὶ παρὰ πᾶσιν ἀνθρώποις 
διαβοηθείσῃ. <pb />
<milestone n="2" unit="Whiston section" /><milestone n="5" unit="section" /></p><p>Καῖσαρ δὲ φυλακὴν μὲν αὐτόθι καταλιπεῖν ἔγνω τῶν ταγμάτων 
τὸ δέκατον καί τινας ἴλας ἱππέων καὶ λόχους πεζῶν, πάντα
δ᾽ ἤδη τὰ τοῦ πολέμου διῳκηκὼς ἐπαινέσαι τε σύμπασαν ἐπόθει
τὴν στρατιὰν ἐπὶ τοῖς κατορθώμασιν καὶ τὰ προσήκοντα γέρα τοῖς
ἀριστεύσασιν ἀποδοῦναι. <milestone n="6" unit="section" />ποιηθέντος οὖν αὐτῷ μεγάλου κατὰ μέσην 
τὴν πρότερον παρεμβολὴν βήματος, καταστὰς ἐπὶ τοῦτο μετὰ
τῶν ἡγεμόνων εἰς ἐπήκοον ἁπάσῃ τῇ στρατιᾷ ἔλεγε χάριν μὲν
πολλὴν ἔχειν αὐτοῖς τῆς πρὸς αὐτὸν εὐνοίας, ᾗ χρώμενοι διατελοῦσιν: 
<milestone n="7" unit="section" />ἐπῄνει δὲ τῆς ἐν παντὶ πολέμῳ πειθαρχίας, ἣν ἐν πολλοῖς
καὶ μεγάλοις κινδύνοις ἅμα τῇ κατὰ σφᾶς ἀνδρείᾳ παρέσχον, τῇ
μὲν πατρίδι καὶ δι᾽ αὐτῶν τὸ κράτος αὔξοντες, φανερὸν δὲ πᾶσιν 
ἀνθρώποις καθιστάντες, ὅτι μήτε πλῆθος πολεμίων μήτε χωρίων 
ὀχυρότητες ἢ μεγέθη πόλεων ἢ τῶν ἀντιτεταγμένων ἀλόγιστοι
τόλμαι καὶ θηριώδεις ἀγριότητες δύναιντ᾽ ἄν ποτε τὴν Ῥωμαίων
ἀρετὴν διαφυγεῖν, κἂν εἰς πολλά τινες τὴν τύχην εὕρωνται συναγωνιζομένην. 
<milestone n="8" unit="section" />καλὸν μὲν οὖν ἔφη καὶ τῷ πολέμῳ τέλος αὐτοὺς
ἐπιθεῖναι πολλῷ χρόνῳ γενομένῳ: μηδὲ γὰρ εὔξασθαί τι τούτων
ἄμεινον, ὅτ᾽ εἰς αὐτὸν καθίσταντο: <milestone n="9" unit="section" />τούτου δὲ κάλλιον αὐτοῖς καὶ
λαμπρότερον ὑπάρχειν, ὅτι τοὺς ἡγησομένους καὶ τῆς Ῥωμαίων
ἀρχῆς ἐπιτροπεύσοντας αὐτῶν χειροτονησάντων εἴς τε τὴν πατρίδα
προπεμψάντων ἄσμενοι πάντες προσίενται καὶ τοῖς ὑπ᾽ αὐτῶν
ἐγνωσμένοις ἐμμένουσι, χάριν ἔχοντες τοῖς ἑλομένοις. <milestone n="10" unit="section" />θαυμάζειν
μὲν οὖν ἔφη πάντας καὶ ἀγαπᾶν, εἰδὼς ὅτι τοῦ δυνατοῦ τὴν προθυμίαν 
οὐδεὶς ἔσχε βραδυτέραν: <milestone n="11" unit="section" />τοῖς μέντοι διαπρεπέστερον ἀγωνισαμένοις 
ὑπὸ ῥώμης πλείονος καὶ τὸν μὲν αὑτῶν βίον ἀριστείαις <pb />
κεκοσμηκόσι, τὴν δ᾽ αὐτοῦ στρατείαν ἐπιφανεστέραν διὰ τῶν κατορθωμάτων 
πεποιηκόσιν ἔφη τὰ γέρα καὶ τὰς τιμὰς εὐθὺς ἀποδώσειν, 
καὶ μηδένα τῶν πλέον πονεῖν ἑτέρου θελησάντων τῆς δικαίας
ἀμοιβῆς ἁμαρτήσεσθαι. <milestone n="12" unit="section" />πλείστην γὰρ αὐτῷ τούτου γενήσεσθαι
τὴν ἐπιμέλειαν, ἐπεὶ καὶ μᾶλλον ἐθέλειν τὰς ἀρετὰς τιμᾶν τῶν συστρατευομένων 
ἢ κολάζειν τοὺς ἁμαρτάνοντας.
<milestone n="3" unit="Whiston section" /><milestone n="13" unit="section" /></p><p>Εὐθέως οὖν ἐκέλευσεν ἀναγινώσκειν τοῖς ἐπὶ τοῦτο τεταγμένοις 
ὅσοι τι λαμπρὸν ἦσαν ἐν τῷ πολέμῳ κατωρθωκότες. <milestone n="14" unit="section" />καὶ
κατ᾽ ὄνομα καλῶν ἐπῄνει τε παριόντας ὡς ἂν ὑπερευφραινόμενός
τις ἐπ᾽ οἰκείοις κατορθώμασι καὶ στεφάνους ἐπετίθει χρυσοῦς,
περιαυχένιά τε χρυσᾶ καὶ δόρατα μικρὰ χρυσᾶ καὶ σημαίας ἐδίδου
πεποιημένας ἐξ ἀργύρου, <milestone n="15" unit="section" />καὶ τὴν ἑκάστου τάξιν ἤλλαττεν εἰς τὸ
κρεῖττον, οὐ μὴν ἀλλὰ κἀκ τῶν λαφύρων ἄργυρον καὶ χρυσὸν ἐσθῆτάς 
τε καὶ τῆς ἄλλης αὐτοῖς λείας δαψιλῶς ἀπένειμε. <milestone n="16" unit="section" />πάντων δὲ
τετιμημένων ὅπως αὐτὸς ἕκαστον ἠξίωσε, τῇ συμπάσῃ στρατιᾷ
ποιησάμενος εὐχὰς ἐπὶ πολλῇ κατέβαινεν εὐφημίᾳ τρέπεταί τε πρὸς
θυσίας ἐπινικίους, καὶ πολλοῦ βοῶν πλήθους τοῖς βωμοῖς παρεστηκότος 
καταθύσας πάντας τῇ στρατιᾷ διαδίδωσιν εἰς εὐωχίαν.
<milestone n="17" unit="section" />αὐτὸς δὲ τοῖς ἐν τέλει τρεῖς ἡμέρας συνεορτάσας τὴν μὲν ἄλλην
στρατιὰν διαφίησιν ᾗ καλῶς εἶχεν ἑκάστους ἀπιέναι, τῷ δεκάτῳ
δὲ τάγματι τὴν τῶν Ἱεροσολύμων ἐπέτρεψε φυλακὴν οὐκέτι αὐτοὺς
ἐπὶ τὸν Εὐφράτην ἀποστείλας, ἔνθα πρότερον ἦσαν. <milestone n="18" unit="section" />μεμνημένος
δὲ τοῦ δωδεκάτου τάγματος, ὅτι Κεστίου στρατηγοῦντος ἐνέδωκαν
τοῖς Ἰουδαίοις, τῆς μὲν Συρίας αὐτὸ παντάπασιν ἐξήλασεν, ἦν γὰρ <pb />
τὸ παλαιὸν ἐν Ῥαφανέαις, εἰς δὲ τὴν Μελιτηνὴν καλουμένην ἀπέστειλε: 
παρὰ τὸν Εὐφράτην ἐν μεθορίοις τῆς Ἀρμενίας ἐστὶ καὶ
Καππαδοκίας. <milestone n="19" unit="section" />δύο δὲ ἠξίωσεν αὐτῷ μέχρι τῆς εἰς Αἴγυπτον ἀφίξεως, 
τὸ πέμπτον καὶ τὸ πεντεκαιδέκατον, παραμένειν. <milestone n="20" unit="section" />καὶ καταβὰς 
ἅμα τῷ στρατῷ πρὸς τὴν ἐπὶ τῇ θαλάττῃ Καισάρειαν εἰς
ταύτην τό τε πλῆθος τῶν λαφύρων ἀπέθετο καὶ τοὺς αἰχμαλώτους
προσέταξεν ἐν αὐτῇ φυλάττεσθαι: τὸν γὰρ εἰς τὴν Ἰταλίαν πλοῦν
ὁ χειμὼν ἐκώλυε.
<milestone n="2" unit="Whiston chapter" /><milestone n="1" unit="Whiston section" /><milestone n="21" unit="section" /></p><p>Καθ᾽ ὃ δὲ καιροῦ Τίτος Καῖσαρ τοῖς Ἱεροσολύμοις πολιορκῶν 
προσήδρευεν, ἐν τούτῳ νεὼς φορτίδος Οὐεσπασιανὸς ἐπιβὰς 
ἀπὸ τῆς Ἀλεξανδρείας εἰς Ῥόδον διέβαινεν. <milestone n="22" unit="section" />ἐντεῦθεν δὲ πλέων
ἐπὶ τριήρων καὶ πάσας τὰς ἐν τῷ παράπλῳ πόλεις ἐπελθὼν εὐκταίως 
αὐτὸν δεχομένας, ἀπὸ τῆς Ἰωνίας εἰς τὴν Ἑλλάδα περαιοῦται
κἀκεῖθεν ἀπὸ Κερκύρας ἐπ᾽ ἄκραν Ἰαπυγίαν, ὅθεν ἤδη κατὰ γῆν
ἐποιεῖτο τὴν πορείαν. <milestone n="23" unit="section" />Τίτος δὲ ἀπὸ τῆς ἐπὶ θαλάττῃ Καισαρείας
ἀναζεύξας εἰς τὴν Φιλίππου καλουμένην Καισάρειαν ἧκε συχνόν
<milestone n="24" unit="section" />τ᾽ ἐν αὐτῇ χρόνον ἐπέμεινεν παντοίας θεωρίας ἐπιτελῶν καὶ πολλοὶ
τῶν αἰχμαλώτων ἐνταῦθα διεφθάρησαν, οἱ μὲν θηρίοις παραβληθέντες, 
οἱ δὲ κατὰ πληθὺν ἀλλήλοις ἀναγκαζόμενοι χρήσασθαι πολεμίοις. 
<milestone n="25" unit="section" />ἐνταῦθα καὶ τὴν Σίμωνος τοῦ Γιώρα σύλληψιν ἐπύθετο
τοῦτον γενομένην τὸν τρόπον.
<milestone n="2" unit="Whiston section" /><milestone n="26" unit="section" /></p><p>Σίμων οὗτος Ἱεροσολύμων πολιορκουμένων ἐπὶ τῆς ἄνω
πόλεως ὤν, ἐπεὶ τῶν τειχῶν ἐντὸς ἡ Ῥωμαίων στρατιὰ γενομένη
πᾶσαν ἐπόρθει τὴν πόλιν, τότε τῶν φίλων τοὺς πιστοτάτους παραλαβὼν 
καὶ σὺν αὐτοῖς λιθοτόμους τε καὶ τὸν πρὸς τὴν ἐργασίαν
ἐπιτήδειον τούτοις σίδηρον τροφήν τε διαρκεῖν εἰς πολλὰς ἡμέρας
δυναμένην, σὺν ἐκείνοις ἅπασι καθίησιν αὑτὸν εἴς τινα τῶν ἀφανῶν 
ὑπονόμων. <milestone n="27" unit="section" />καὶ μέχρι μὲν ἦν τὸ παλαιὸν ὄρυγμα, προυχώρουν
δι᾽ αὐτοῦ, τῆς στερεᾶς δὲ γῆς ὑπαντώσης ταύτην ὑπενόμευον, ἐλπίδι 
τοῦ πορρωτέρω δυνήσεσθαι προελθόντες ἐν ἀσφαλεῖ ποιησάμενοι 
τὴν ἀνάδυσιν ἀποσώζεσθαι. <milestone n="28" unit="section" />ψευδῆ δὲ τὴν ἐλπίδα διήλεγχεν
ἡ πεῖρα τῶν ἔργων: ὀλίγον τε γὰρ μόλις προύβαινον οἱ μεταλλεύοντες, 
ἥ τε τροφὴ καίτοι ταμιευομένοις ἔμελλεν ἐπιλείψειν.
<milestone n="29" unit="section" />τότε δὴ τοίνυν ὡς δι᾽ ἐκπλήξεως ἀπατῆσαι τοὺς Ῥωμαίους δυνησόμενος 
λευκοὺς ἐνδιδύσκει χιτωνίσκους καὶ πορφυρᾶν ἐμπερονησάμενος 
χλανίδα κατ᾽ αὐτὸν ἐκεῖνον τὸν τόπον, ἐν ᾧ τὸ ἱερὸν ἦν
πρόσθεν, ἐκ τῆς γῆς ἀνεφάνη. <milestone n="30" unit="section" />τὸ μὲν οὖν πρῶτον τοῖς ἰδοῦσι
θάμβος προσέπεσε καὶ κατὰ χώραν ἔμενον, ἔπειτα δ᾽ ἐγγυτέρω προσελθόντες 
ὅστις ἐστὶν ἤροντο. <milestone n="31" unit="section" />καὶ τοῦτο μὲν οὐκ ἐδήλου Σίμων
αὐτοῖς, καλεῖν δὲ τὸν ἡγεμόνα προσέταττεν. καὶ ταχέως πρὸς αὐτὸν
δραμόντων ἧκεν Τερέντιος Ῥοῦφος: οὗτος γὰρ ἄρχων τῆς στρατιᾶς
κατελέλειπτο: πυθόμενός τε παρ᾽ αὐτοῦ πᾶσαν τὴν ἀλήθειαν τὸν
μὲν ἐφύλαττε δεδεμένον, Καίσαρι δ᾽ ὅπως εἴη συνειλημμένος ἐδήλου.
<milestone n="32" unit="section" />Σίμωνα μὲν οὖν εἰς δίκην τῆς κατὰ τῶν πολιτῶν ὠμότητος, ὧν
πικρῶς αὐτὸς ἐτυράννησεν, ὑπὸ τοῖς μάλιστα μισοῦσι πολεμίοις
ἐποίησεν ὁ θεός, <milestone n="33" unit="section" />οὐ βίᾳ γενόμενον αὐτοῖς ὑποχείριον, ἀλλ᾽ αὑτὸν
ἑκουσίως εἰς τὴν τιμωρίαν παραβαλόντα, δι᾽ ὃ πολλοὺς αὐτὸς ὠμῶς
ἀπέκτεινε ψευδεῖς αἰτίας ἐπιφέρων τῆς πρὸς Ῥωμαίους μεταβολῆς.
<milestone n="34" unit="section" />οὐδὲ γὰρ διαφεύγει πονηρία θεοῦ χόλον, οὐδὲ ἀσθενὴς ἡ δίκη, χρόνῳ δὲ <pb />
μέτεισι τοὺς εἰς αὐτὴν παρανομήσαντας καὶ χείρω τὴν τιμωρίαν
ἐπιφέρει τοῖς πονηροῖς, ὅτι καὶ προσεδόκησαν αὐτῆς ἀπηλλάχθαι
μὴ παραυτίκα κολασθέντες. ἔγνω τοῦτο καὶ Σίμων εἰς τὰς Ῥωμαίων 
ὀργὰς ἐμπεσών. <milestone n="35" unit="section" />ἡ δ᾽ ἐκείνου γῆθεν ἄνοδος πολὺ καὶ τῶν
ἄλλων στασιαστῶν πλῆθος ὑπ᾽ ἐκείνας τὰς ἡμέρας ἐν τοῖς ὑπονόμοις 
φωραθῆναι παρεσκεύασε. <milestone n="36" unit="section" />Καίσαρι δὲ εἰς τὴν παράλιον ἐπανελθόντι 
Καισάρειαν Σίμων προσήχθη δεδεμένος: κἀκεῖνον μὲν εἰς
ὃν ἐπιτελεῖν ἐν Ῥώμῃ παρεσκευάζετο θρίαμβον προσέταξε φυλάττειν.
<milestone n="3" unit="Whiston chapter" /><milestone n="1" unit="Whiston section" /><milestone n="37" unit="section" /></p><p>Διατρίβων δ᾽ αὐτόθι τὴν τἀδελφοῦ γενέθλιον ἡμέραν 
ἐπιφανῶς ἑώρταζε, πολὺ καὶ τῆς τῶν Ἰουδαίων κολάσεως εἰς
τὴν ἐκείνου τιμὴν ἀνατιθείς. <milestone n="38" unit="section" />ὁ γὰρ ἀριθμὸς τῶν ἔν τε ταῖς πρὸς
τὰ θηρία μάχαις καὶ τῶν καταπιμπραμένων ἔν τε ταῖς ἀλληλοκτονίαις 
ἀναιρουμένων πεντακοσίους ἐπὶ τοῖς δισχιλίοις ὑπερέβαλε.
πάντα μέντοι Ῥωμαίοις ἐδόκει ταῦτα μυρίοις αὐτῶν ἀπολλυμένων
τρόποις ἐλάττων κόλασις εἶναι. <milestone n="39" unit="section" />μετὰ τοῦτο Καῖσαρ εἰς Βηρυτὸν
ἧκεν: ἡ δ᾽ ἐστὶν ἐν τῇ Φοινίκῃ πόλις Ῥωμαίων ἄποικος: κἀνταῦθα 
χρονιωτέραν ἐποιήσατο τὴν ἐπιδημίαν πλείονι χρώμενος
τῇ λαμπρότητι περὶ τὴν τοῦ πατρὸς ἡμέραν γενέθλιον ἔν τε ταῖς
τῶν θεωριῶν πολυτελείαις καὶ κατὰ τὴν ἄλλην ἐπίνοιαν τῶν ἄλλων
ἀναλωμάτων. <milestone n="40" unit="section" />τὸ δὲ τῶν αἰχμαλώτων πλῆθος τὸν αὐτὸν τρόπον
ὡς πρόσθεν ἀπώλλυτο.
<milestone n="2" unit="Whiston section" /><milestone n="41" unit="section" /></p><p>Γενέσθαι δὲ συνέβη περὶ τὸν καιρὸν τοῦτον καὶ τοῖς ἐν
Ἀντιοχείᾳ τῶν Ἰουδαίων ὑπολειπομένοις ἐγκλήματα καὶ κίνδυνον
ὀλέθρου τῆς πόλεως ἐπ᾽ αὐτοὺς τῶν Ἀντιοχέων ἐκταραχθείσης <pb />
διά τε τὰς ἐν τῷ παρόντι διαβολὰς αὐτοῖς ἐπενεχθείσας καὶ διὰ
τὰ ὑπηργμένα χρόνῳ πρόσθεν οὐ πολλῷ, <milestone n="42" unit="section" />περὶ ὧν ἀναγκαῖόν ἐστι
διὰ συντόμων προειπεῖν, ἵνα καὶ τῶν μετὰ ταῦτα πραχθέντων
εὐπαρακολούθητον ποιήσωμαι τὴν διήγησιν.
<milestone n="3" unit="Whiston section" /><milestone n="43" unit="section" /></p><p>Τὸ γὰρ Ἰουδαίων γένος πολὺ μὲν κατὰ πᾶσαν τὴν οἰκουμένην 
παρέσπαρται τοῖς ἐπιχωρίοις, πλεῖστον δὲ τῇ Συρίᾳ κατὰ
τὴν γειτνίασιν ἀναμεμιγμένον ἐξαιρέτως ἐπὶ τῆς Ἀντιοχείας ἦν πολὺ
διὰ τὸ τῆς πόλεως μέγεθος: μάλιστα δ᾽ αὐτοῖς ἀδεᾶ τὴν ἐκεῖ
κατοίκησιν οἱ μετ᾽ Ἀντίοχον βασιλεῖς παρέσχον: <milestone n="44" unit="section" />Ἀντίοχος μὲν γὰρ
ὁ κληθεὶς Ἐπιφανὴς Ἱεροσόλυμα πορθήσας τὸν νεὼν ἐσύλησεν, οἱ
δὲ μετ᾽ αὐτὸν τὴν βασιλείαν παραλαβόντες τῶν ἀναθημάτων ὅσα
χαλκᾶ πεποίητο πάντα τοῖς ἐπ᾽ Ἀντιοχείας Ἰουδαίοις ἀπέδοσαν
εἰς τὴν συναγωγὴν αὐτῶν ἀναθέντες, καὶ συνεχώρησαν αὐτοῖς ἐξ
ἴσου τῆς πόλεως τοῖς Ἕλλησι μετέχειν. <milestone n="45" unit="section" />τὸν αὐτὸν δὲ τρόπον καὶ
τῶν μετὰ ταῦτα βασιλέων αὐτοῖς προσφερομένων εἴς τε πλῆθος
ἐπέδωκαν καὶ τῇ κατασκευῇ καὶ τῇ πολυτελείᾳ τῶν ἀναθημάτων
τὸ ἱερὸν ἐξελάμπρυναν, ἀεί τε προσαγόμενοι ταῖς θρησκείαις πολὺ
πλῆθος Ἑλλήνων, κἀκείνους τρόπῳ τινὶ μοῖραν αὐτῶν πεποίηντο.
<milestone n="46" unit="section" />καθ᾽ ὃν δὲ καιρὸν ὁ πόλεμος ἀνακεκήρυκτο, νεωστὶ δ᾽ εἰς τὴν
Συρίαν Οὐεσπασιανὸς καταπεπλεύκει, τὸ δὲ κατὰ τῶν Ἰουδαίων
παρὰ πᾶσιν ἤκμαζε μῖσος, <milestone n="47" unit="section" />τότε δή τις Ἀντίοχος εἷς ἐξ αὐτῶν τὰ
μάλιστα διὰ τὸν πατέρα τιμώμενος, ἦν γὰρ ἄρχων τῶν ἐπ᾽ Ἀντιοχείας 
Ἰουδαίων, τοῦ δήμου τῶν Ἀντιοχέων ἐκκλησιάζοντος εἰς
τὸ θέατρον παρελθὼν τόν τε πατέρα τὸν αὐτοῦ καὶ τοὺς ἄλλους
ἐνεδείκνυτο κατηγορῶν, ὅτι νυκτὶ μιᾷ καταπρῆσαι τὴν πόλιν
ἅπασαν διεγνώκεισαν, καὶ παρεδίδου ξένους Ἰουδαίους τινὰς
ὡς κεκοινωνηκότας τῶν βεβουλευμένων. <milestone n="48" unit="section" />ταῦτα ἀκούων ὁ δῆμος
τὴν ὀργὴν οὐ κατεῖχεν, ἀλλ᾽ ἐπὶ μὲν τοὺς παραδοθέντας
πῦρ εὐθὺς ἐκέλευον κομίζειν, καὶ παραχρῆμα πάντες ἐπὶ <pb />
τοῦ θεάτρου κατεφλέγησαν, <milestone n="49" unit="section" />ἐπὶ δὲ τὸ πλῆθος ὥρμητο τῶν Ἰουδαίων 
ἐν τῷ τάχιον ἐκείνους τιμωρίᾳ περιβαλεῖν τὴν αὐτῶν πατρίδα 
σώζειν νομίζοντες. <milestone n="50" unit="section" />Ἀντίοχος δὲ προσεπέτεινε τὴν ὀργήν,
περὶ μὲν τῆς αὐτοῦ μεταβολῆς καὶ τοῦ μεμισηκέναι τὰ τῶν Ἰουδαίων 
ἔθη τεκμήριον ἐμπαρέχειν οἰόμενος τὸ ἐπιθύειν ὥσπερ νόμος
ἐστὶ τοῖς Ἕλλησιν: <milestone n="51" unit="section" />ἐκέλευε δὲ καὶ τοὺς ἄλλους τὸ αὐτὸ ποιεῖν
ἀναγκάζειν: φανεροὺς γὰρ γενήσεσθαι τῷ μὴ θέλειν τοὺς ἐπιβεβουλευκότας. 
χρωμένων δὲ τῇ πείρᾳ τῶν Ἀντιοχέων ὀλίγοι μὲν
ὑπέμειναν, οἱ δὲ μὴ βουληθέντες ἀνῃρέθησαν. <milestone n="52" unit="section" />Ἀντίοχος δὲ στρατιώτας 
παρὰ τοῦ Ῥωμαίων ἡγεμόνος λαβὼν χαλεπὸς ἐφειστήκει
τοῖς αὐτοῦ πολίταις, ἀργεῖν τὴν ἑβδόμην οὐκ ἐπιτρέπων, ἀλλὰ
βιαζόμενος πάντα πράττειν ὅσα δὴ καὶ ταῖς ἄλλαις ἡμέραις. <milestone n="53" unit="section" />οὕτως
τε τὴν ἀνάγκην ἰσχυρὰν ἐποίησεν, ὡς μὴ μόνον ἐπ᾽ Ἀντιοχείας
καταλυθῆναι τὴν ἑβδομάδα ἀργὴν ἡμέραν, ἀλλ᾽ ἐκεῖθεν ἀρξαμένου
τοῦ πράγματος κἀν ταῖς ἄλλαις πόλεσιν ὁμοίως βραχύν τινα χρόνον.
<milestone n="4" unit="Whiston section" /><milestone n="54" unit="section" /></p><p>Τοιούτων δὴ τοῖς ἐπ᾽ Ἀντιοχείας Ἰουδαίοις τῶν κατ᾽ ἐκεῖνον 
τὸν καιρὸν κακῶν γεγενημένων δευτέρα πάλιν συμφορὰ προσέπεσε, 
περὶ ἧς ἐπιχειρήσαντες ἀφηγεῖσθαι καὶ ταῦτα διεξήλθομεν.
<milestone n="55" unit="section" />ἐπεὶ γὰρ συνέβη καταπρησθῆναι τὴν τετράγωνον ἀγορὰν ἀρχεῖά τε
καὶ γραμματοφυλάκιον καὶ τὰς βασιλικάς, μόλις τε τὸ πῦρ ἐκωλύθη
μετὰ πολλῆς βίας ἐπὶ πᾶσαν τὴν πόλιν περιφερόμενον, ταύτην
Ἀντίοχος τὴν πρᾶξιν Ἰουδαίων κατηγόρει. <milestone n="56" unit="section" />καὶ τοὺς Ἀντιοχεῖς, εἰ
καὶ μὴ πρότερον εἶχον πρὸς αὐτοὺς ἀπεχθῶς, τάχιστα τῇ διαβολῇ 
παρὰ τὴν ἐκ τοῦ συμβεβηκότος ταραχὴν ὑπαχθέντας πολὺ <pb />
μᾶλλον ἐκ τῶν προϋπηργμένων τοῖς ὑπ᾽ αὐτοῦ λεγομένοις πιστεύειν
παρεσκεύασεν, ὡς μόνον οὐκ αὐτοὺς τὸ πῦρ ἐνιέμενον ὑπὸ τῶν
Ἰουδαίων ἑωρακότας, <milestone n="57" unit="section" />καὶ καθάπερ ἐμμανεῖς γεγενημένοι μετὰ πολλοῦ 
τινος οἴστρου πάντες ἐπὶ τοὺς διαβεβλημένους ὥρμηντο. <milestone n="58" unit="section" />μόλις
δ᾽ αὐτῶν ἐδυνήθη τὰς ὁρμὰς ἐπισχεῖν Ναῖος Κολλήγας τις πρεσβευτής, 
ἀξιῶν ἐπιτρέψαι Καίσαρι δηλωθῆναι περὶ τῶν γεγονότων:
<milestone n="59" unit="section" />τὸν γὰρ ἡγεμονεύοντα τῆς Συρίας Καισέννιον Παῖτον ἤδη μὲν Οὐεσπασιανὸς 
ἐξαπεστάλκει, συνέβαινε δὲ παρεῖναι μηδέπω. <milestone n="60" unit="section" />ποιούμενος 
δὲ ἐπιμελῆ τὴν ἀναζήτησιν ὁ Κολλήγας ἐξεῦρε τὴν ἀλήθειαν,
καὶ τῶν μὲν τὴν αἰτίαν ὑπ᾽ Ἀντιόχου λαβόντων Ἰουδαίων οὐδεὶς
οὐδ᾽ ἐκοινώνησεν, <milestone n="61" unit="section" />ἅπαν δὲ τοὖργον ἔπραξαν ἄνθρωποί τινες ἀλιτήριοι 
διὰ χρεῶν ἀνάγκας νομίζοντες, εἰ τὴν ἀγορὰν καὶ τὰ δημόσια 
καταπρήσειαν γράμματα, τῆς ἀπαιτήσεως ἀπαλλαγὴν ἕξειν.
<milestone n="62" unit="section" />Ἰουδαῖοι μὲν οὖν ἐπὶ μετεώροις ταῖς αἰτίαις τὸ μέλλον ἔτι καραδοκοῦντες 
ἐν φόβοις χαλεποῖς ἀπεσάλευον.
<milestone n="4" unit="Whiston chapter" /><milestone n="1" unit="Whiston section" /><milestone n="63" unit="section" /></p><p>Τίτος δὲ Καῖσαρ τῆς περὶ τοῦ πατρὸς ἀγγελίας αὐτῷ
κομισθείσης, ὅτι πάσαις μὲν ποθεινὸς ταῖς κατὰ τὴν Ἰταλίαν πόλεσιν 
ἐπῆλθεν, μάλιστα δ᾽ ἡ Ῥώμη μετὰ πολλῆς αὐτὸν ἐδέξατο
προθυμίας καὶ λαμπρότητος, εἰς πολλὴν χαρὰν καὶ θυμηδίαν ἐτράπετο, 
τῶν περὶ αὐτοῦ φροντίδων ὡς ἥδιστον ἦν ἀπηλλαγμένος.
<milestone n="64" unit="section" />Οὐεσπασιανὸν γὰρ ἔτι μὲν καὶ μακρὰν ἀπόντα πάντες οἱ κατὰ τὴν
Ἰταλίαν ἄνθρωποι ταῖς γνώμαις περιεῖπον ὡς ἥκοντα, τὴν προσδοκίαν 
ἐκ τοῦ πάνυ θέλειν ἄφιξιν αὐτοῦ νομίζοντες καὶ πάσης <pb />
ἀνάγκης ἐλευθέραν τὴν πρὸς αὐτὸν ἔχοντες εὔνοιαν. <milestone n="65" unit="section" />τῇ τε γὰρ
βουλῇ κατὰ μνήμην τῶν γεγενημένων ἐν ταῖς τῶν ἡγεμόνων μεταβολαῖς 
συμφορῶν εὐκταῖον ἦν ἀπολαβεῖν ἡγεμόνα γήρως σεμνότητι
καὶ πράξεων ἀκμῇ πολεμικῶν κεκοσμημένον, ᾧ τὴν ὑπεροχὴν πρὸς
μόνην ἠπίσταντο τὴν τῶν ἀρχομένων σωτηρίαν ἐσομένην. <milestone n="66" unit="section" />καὶ μὴν
ὁ δῆμος ὑπὸ τῶν ἐμφυλίων κακῶν τετρυχωμένος ἔτι μᾶλλον ἐλθεῖν
αὐτὸν ἔσπευδε, τότε δὴ βεβαίως μὲν ἀπαλλαγήσεσθαι τῶν συμφορῶν 
ὑπολαμβάνων, ἀπολήψεσθαι δὲ τὴν ἄδειαν μετὰ τῆς εὐετηρίας
πεπιστευκώς. <milestone n="67" unit="section" />ἐξαιρέτως δὲ τὸ στρατιωτικὸν εἰς αὐτὸν ἀφεώρα:
μάλιστα γὰρ οὗτοι τῶν κατωρθωμένων αὐτῷ πολέμων ἐγίνωσκον
τὸ μέγεθος, τῆς ἀπειρίας δὲ τῶν ἄλλων ἡγεμόνων καὶ τῆς ἀνανδρίας 
πεπειραμένοι πολλῆς μὲν αἰσχύνης αὐτοὺς ἐπεθύμουν ἀπηλλάχθαι, 
τὸν μόνον δὲ καὶ σώζειν αὐτοὺς καὶ κοσμεῖν δυνάμενον
ἀπολαβεῖν ηὔχοντο. <milestone n="68" unit="section" />τοιαύτης δὲ εὐνοίας ἐξ ἁπάντων ὑπαρχούσης
τοῖς μὲν κατὰ τὰς ἀξιώσεις προύχουσι τῶν ἀνδρῶν οὐκέτ᾽ ἀνεκτὸν
ἦν ἀναμένειν, ἀλλὰ πορρωτάτω τῆς Ῥώμης αὐτῷ προεντυχεῖν ἔσπευδον. 
<milestone n="69" unit="section" />οὐ μὴν οὐδὲ τῶν ἄλλων τις ἠνείχετο τῆς ἐντεύξεως τὴν ἀναβολήν, 
ἀλλ᾽ οὕτως ἐξεχέοντο πάντες ἀθρόοι καὶ πᾶσιν εὐπορώτερον
καὶ ῥᾷον ἐδόκει τοῦ μένειν τὸ ἀπιέναι, ὡς καὶ τὴν πόλιν αὐτὴν
τότε πρῶτον ἐν ἑαυτῇ λαβεῖν ὀλιγανθρωπίας αἴσθησιν ἰδίαν: ἦσαν
γὰρ ἐλάττους τῶν ἀπιόντων οἱ μένοντες. <milestone n="70" unit="section" />ἐπεὶ δὲ προσιὼν ἠγγέλλετο, 
καὶ τὴν ἡμερότητα τῆς ἐντεύξεως αὐτοῦ τὴν πρὸς ἑκάστους
ἐδήλουν οἱ προσελθόντες, ἅπαν ἤδη τὸ λοιπὸν πλῆθος ἅμα γυναιξὶ
καὶ παισὶν ἐπὶ ταῖς παρόδοις ἐξεδέχετο, <milestone n="71" unit="section" />καὶ καθ᾽ οὓς γένοιτο παριὼν 
οὗτοι πρὸς τὴν ἡδονὴν τῆς θέας καὶ τὸ μειλίχιον αὐτοῦ τῆς
ὄψεως παντοίας ἠφίεσαν φωνάς, τὸν εὐεργέτην καὶ σωτῆρα καὶ
μόνον ἄξιον ἡγεμόνα τῆς Ῥώμης ἀνακαλοῦντες: ἅπασα δ᾽ ἡ πόλις <pb />
ὡς νεὼς ἦν στεφανωμάτων καὶ θυμιαμάτων ἀνάπλεως. <milestone n="72" unit="section" />μόλις δ᾽
ὑπὸ πλήθους τῶν περὶ αὐτὸν ἱσταμένων δυνηθεὶς εἰς τὸ βασίλειον
ἐλθεῖν αὐτὸς μὲν τοῖς ἔνδον θεοῖς θυσίας τῆς ἀφίξεως χαριστηρίους
ἐπετέλει, <milestone n="73" unit="section" />προτρέπεται δὲ τὰ πλήθη πρὸς εὐωχίαν καὶ κατὰ φυλὰς
καὶ γένη καὶ γειτονίας ποιούμενοι τὰς ἑστιάσεις ηὔχοντο τῷ θεῷ
σπένδοντες αὐτόν τ᾽ ἐπὶ πλεῖστον χρόνον Οὐεσπασιανὸν ἐπιμεῖναι
τῇ Ῥωμαίων ἡγεμονίᾳ, καὶ παισὶν αὐτοῦ καὶ τοῖς ἐξ ἐκείνων ἀεὶ
γινομένοις φυλαχθῆναι τὸ κράτος ἀνανταγώνιστον. <milestone n="74" unit="section" />ἡ μὲν οὖν Ῥωμαίων 
πόλις οὕτως Οὐεσπασιανὸν ἐκδεξαμένη προθύμως εὐθὺς εἰς
πολλὴν εὐδαιμονίαν ἐπεδίδου.
<milestone n="2" unit="Whiston section" /><milestone n="75" unit="section" /></p><p>Πρὸ δὲ τούτων τῶν χρόνων, ἐν οἷς Οὐεσπασιανὸς μὲν περὶ
Ἀλεξάνδρειαν ἦν, Τίτος δὲ τῇ τῶν Ἱεροσολύμων προσήδρευε πολιορκίᾳ, 
<milestone n="76" unit="section" />πολὺ μέρος Γερμανῶν ἐκινήθη πρὸς ἀπόστασιν, οἷς καὶ
Γαλατῶν οἱ πλεῖστοι συμφρονήσαντες κοινῇ μεγάλας ἐλπίδας αὐτοῖς
συνέθεσαν ὡς καὶ τῆς Ῥωμαίων ἀπαλλαξόμενοι δεσποτείας. <milestone n="77" unit="section" />ἐπῆρε
δὲ τοὺς Γερμανοὺς ἅψασθαι τῆς ἀποστάσεως καὶ τὸν πόλεμον ἐξενεγκεῖν 
πρώτη μὲν ἡ φύσις οὖσα λογισμῶν ἔρημος ἀγαθῶν καὶ
μετὰ μικρᾶς ἐλπίδος ἑτοίμως ῥιψοκίνδυνος: <milestone n="78" unit="section" />ἔπειτα δὲ καὶ μῖσος
τὸ πρὸς τοὺς κρατοῦντας, ἐπεὶ μόνοις ἴσασι Ῥωμαίοις τὸ γένος
αὐτῶν δουλεύειν βεβιασμένον. οὐ μὴν ἀλλὰ μάλιστά γε πάντων ὁ
καιρὸς αὐτοῖς θάρσος ἐνεποίησεν: <milestone n="79" unit="section" />ὁρῶντες γὰρ τὴν Ῥωμαίων ἀρχὴν
ταῖς συνεχέσι τῶν αὐτοκρατόρων ἀλλαγαῖς ἐν ἑαυτῇ τεταραγμένην,
πᾶν τε μέρος τῆς ὑπ᾽ αὐτοῖς οἰκουμένης πυνθανόμενοι μετέωρον
εἶναι καὶ κραδαίνεσθαι, τοῦτον σφίσιν αὐτοῖς ἄριστον ὑπὸ τῆς
ἐκείνων κακοπραγίας καὶ στάσεως καιρὸν ᾠήθησαν παραδεδόσθαι.
<milestone n="80" unit="section" />ἐνῆγον δὲ τὸ βούλευμα καὶ ταύταις αὐτοὺς ταῖς ἐλπίσιν ἐτύφουν <pb />
Κλασσικός τις καὶ Οὐίτιλλος τῶν παρ᾽ αὐτοῖς [ὄντες] ἡγεμόνων,
οἳ δῆλον μὲν ὡς ἐκ μακροῦ ταύτης ἐφίεντο τῆς νεωτεροποιίας, <milestone n="81" unit="section" />ὑπὸ
τοῦ καιροῦ δὲ θαρσῆσαι προαχθέντες τὴν αὐτῶν γνώμην ἐξέφηναν:
ἔμελλον δὲ προθύμως διακειμένοις τὴν πεῖραν τοῖς πλήθεσι προσφέρειν. 
<milestone n="82" unit="section" />πολλοῦ δὲ μέρους ἤδη τῶν Γερμανῶν τὴν ἀποστασίαν ἀνωμολογηκότος 
καὶ τῶν ἄλλων οὐκ ἄνδιχα φρονησάντων, ὥσπερ ἐκ
δαιμονίου προνοίας Οὐεσπασιανὸς πέμπει γράμματα Πετιλίῳ Κερεαλίῳ 
τὸ πρότερον ἡγεμόνι Γερμανίας γενομένῳ, τὴν ὕπατον διδοὺς
τιμὴν καὶ κελεύων ἄρξοντα Βρεττανίας ἀπιέναι. <milestone n="83" unit="section" />πορευόμενος οὖν
ἐκεῖνος ὅποι προσετέτακτο καὶ τὰ περὶ τὴν ἀπόστασιν τῶν Γερμανῶν 
πυθόμενος, ἤδη συνειλεγμένοις αὐτοῖς ἐπιπεσὼν καὶ παραταξάμενος 
πολύ τε πλῆθος αὐτῶν ἀναιρεῖ κατὰ τὴν μάχην καὶ τῆς
ἀνοίας παυσαμένους ἠνάγκασε σωφρονεῖν. <milestone n="84" unit="section" />ἔμελλον δὲ κἀκείνου μὴ
θᾶττον εἰς τοὺς τόπους παραβαλόντος δίκην οὐκ εἰς μακρὰν ὑφέξειν: 
<milestone n="85" unit="section" />ἡνίκα γὰρ πρῶτον ἡ τῆς ἀποστάσεως αὐτῶν ἀγγελία τῇ Ῥώμῃ
προσέπεσε, Δομετιανὸς Καῖσαρ πυθόμενος οὐχ ὡς ἂν ἕτερος ἐν
τούτῳ τῆς ἡλικίας, νέος γὰρ ἦν ἔτι παντάπασιν, τηλικοῦτον ἄρασθαι
μέγεθος πραγμάτων ὤκνησεν, <milestone n="86" unit="section" />ἔχων δὲ πατρόθεν ἔμφυτον τὴν ἀνδραγαθίαν 
καὶ τελειοτέραν τὴν ἄσκησιν τῆς ἡλικίας πεποιημένος
ἐπὶ τοὺς βαρβάρους εὐθὺς ἤλαυνεν. <milestone n="87" unit="section" />οἱ δὲ πρὸς τὴν φήμην τῆς
ἐφόδου καταπεσόντες ἐπ᾽ αὐτῷ σφᾶς αὐτοὺς ἐποιήσαντο μέγα τοῦ
φόβου κέρδος εὑράμενοι τὸ χωρὶς συμφορῶν ὑπὸ τὸν αὐτὸν πάλιν
ζυγὸν ὑπαχθῆναι. <milestone n="88" unit="section" />πᾶσιν οὖν ἐπιθεὶς τοῖς περὶ τὴν Γαλατίαν τάξιν <pb />
τὴν προσήκουσαν Δομετιανός, ὡς μηδ᾽ αὖθις ἄν ποτε ῥᾳδίως ἔτι
τἀκεῖ ταραχθῆναι, λαμπρὸς καὶ περίβλεπτος ἐπὶ κρείττοσι μὲν
τῆς ἡλικίας, πρέπουσι δὲ τῷ πατρὶ κατορθώμασιν εἰς τὴν Ῥώμην
ἀνέζευξε.
<milestone n="3" unit="Whiston section" /><milestone n="89" unit="section" /></p><p>Τῇ δὲ προειρημένῃ Γερμανῶν ἀποστάσει κατὰ τὰς αὐτὰς
ἡμέρας καὶ Σκυθικὸν τόλμημα πρὸς Ῥωμαίους συνέδραμεν. <milestone n="90" unit="section" />οἱ γὰρ
καλούμενοι Σκυθῶν Σαρμάται, πολὺ πλῆθος ὄντες, ἄδηλοι μὲν τὸν
Ἴστρον ἐπεραιώθησαν εἰς τὴν ἐπιτάδε, πολλῇ δὲ βίᾳ καὶ χαλεποὶ
διὰ τὸ παντάπασιν ἀνέλπιστον τῆς ἐφόδου προσπεσόντες πολλοὺς
μὲν τῶν ἐπὶ τῆς φρουρᾶς Ῥωμαίων ἀναιροῦσι, <milestone n="91" unit="section" />καὶ τὸν πρεσβευτὴν
τὸν ὑπατικὸν Φοντήιον Ἀγρίππαν ὑπαντιάσαντα καρτερῶς μαχόμενον 
κτείνουσι, τὴν δ᾽ ὑποκειμένην χώραν ἅπασαν κατέτρεχον
ἄγοντες καὶ φέροντες ὅτῳ περιπέσοιεν. <milestone n="92" unit="section" />Οὐεσπασιανὸς δὲ τὰ γεγενημένα 
καὶ τὴν πόρθησιν τῆς Μυσίας πυθόμενος Ῥούβριον Γάλλον
ἐκπέμπει δίκην ἐπιθήσοντα τοῖς Σαρμάταις. <milestone n="93" unit="section" />ὑφ᾽ οὗ πολλοὶ μὲν
αὐτῶν ἐν ταῖς μάχαις ἀπέθανον, τὸ δὲ περισωθὲν μετὰ δέους εἰς
τὴν οἰκείαν διέφυγεν. <milestone n="94" unit="section" />τοῦτο δὲ τῷ πολέμῳ τέλος ἐπιθεὶς ὁ στρατηγὸς 
καὶ τῆς εἰς τὸ μέλλον ἀσφαλείας προυνόησε: πλείοσι γὰρ
καὶ μείζοσι φυλακαῖς τὸν τόπον διέλαβεν, ὡς εἶναι τοῖς βαρβάροις
τὴν διάβασιν τελέως ἀδύνατον. <milestone n="95" unit="section" />ὁ μὲν οὖν περὶ τὴν Μυσίαν πόλεμος 
ταχεῖαν οὕτως ἔλαβε τὴν κρίσιν.
<milestone n="5" unit="Whiston chapter" /><milestone n="1" unit="Whiston section" /><milestone n="96" unit="section" /></p><p>Τίτος δὲ Καῖσαρ χρόνον μέν τινα διέτριβεν ἐν Βηρυτῷ,
καθὰ προειρήκαμεν, ἐκεῖθεν δὲ ἀναζεύξας καὶ δι᾽ ὧν ᾔει πόλεων
τῆς Συρίας ἐν πάσαις θεωρίας τε συντελῶν πολυτελεῖς καὶ τῶν <pb />
Ἰουδαίων τοὺς αἰχμαλώτους εἰς ἐπίδειξιν τῆς ἑαυτῶν ἀπωλείας
ἀποχρώμενος, θεᾶται κατὰ τὴν πορείαν ποταμοῦ φύσιν ἀξίαν ἱστορηθῆναι. 
<milestone n="97" unit="section" />ῥεῖ μὲν γὰρ μέσος Ἀρκέας τῆς Ἀγρίππα βασιλείας καὶ
Ῥαφανέας, ἔχει δὲ θαυμαστὴν ἰδιότητα: <milestone n="98" unit="section" />πολὺς γὰρ ὤν, ὅτε ῥεῖ,
καὶ κατὰ τὴν φορὰν οὐ σχολαῖος, ἔπειτα δὲ πᾶς ἐκ τῶν πηγῶν
ἐπιλείπων ἓξ ἡμερῶν ἀριθμὸν ξηρὸν παραδίδωσιν ὁρᾶν τὸν τόπον:
<milestone n="99" unit="section" />εἶθ᾽ ὥσπερ οὐδεμιᾶς γενομένης μεταβολῆς ὅμοιος κατὰ τὴν ἑβδόμην
ἐκδίδωσι, καὶ ταύτην ἀεὶ τὴν τάξιν ἀκριβῶς τετήρηται διαφυλάττων: 
ὅθεν δὴ καὶ Σαββατικὸν αὐτὸν κεκλήκασιν ἀπὸ τῆς ἱερᾶς τῶν
Ἰουδαίων ἑβδόμης οὕτως ὀνομάσαντες.
<milestone n="2" unit="Whiston section" /><milestone n="100" unit="section" /></p><p>Ὁ δὲ τῶν Ἀντιοχέων δῆμος ἐπεὶ πλησίον ὄντα Τίτον ἐπυνθάνοντο, 
μένειν μὲν ἐντὸς τειχῶν ὑπὸ χαρᾶς οὐχ ὑπέμενον, ἔσπευδον
δὲ ἐπὶ τὴν ὑπάντησιν: <milestone n="101" unit="section" />καὶ τριάκοντα σταδίων ἐπὶ πλέον προῆλθον
οὐκ ἄνδρες μόνον ἀλλὰ καὶ γυναικῶν πλῆθος ἅμα παισὶ τῆς πόλεως
ἐκχεόμενοι. <milestone n="102" unit="section" />κἀπειδήπερ ἐθεάσαντο προσιόντα, παρὰ τὴν ὁδὸν
ἑκατέρωθεν καταστάντες τάς τε δεξιὰς προύτεινον προσαγορεύοντες
καὶ παντοίοις ἐπιφημίσμασι χρώμενοι συνυπέστρεφον: <milestone n="103" unit="section" />συνεχὴς δὲ
ἦν αὐτῶν παρὰ πάσας ἅμα τὰς εὐφημίας δέησις ἐκβαλεῖν τῆς πόλεως 
τοὺς Ἰουδαίους. <milestone n="104" unit="section" />Τίτος μὲν οὖν οὐδὲν ἐνέδωκεν πρὸς ταύτην
τὴν δέησιν, ἀλλ᾽ ἡσυχῆ τῶν λεγομένων ἐπήκουεν: ἐπ᾽ ἀδήλῳ δὲ
τῷ τί φρονεῖ καὶ τί ποιήσει πολὺς καὶ χαλεπὸς τοῖς Ἰουδαίοις ὁ
φόβος ἦν: <milestone n="105" unit="section" />οὐδὲ γὰρ ὑπέμεινεν ἐν Ἀντιοχείᾳ Τίτος, ἀλλ᾽ εὐθὺς ἐπὶ
τὸ Ζεῦγμα τὸ κατὰ τὸν Εὐφράτην συνέτεινε τὴν πορείαν, ἔνθα δὴ
καὶ παρὰ τοῦ Πάρθων βασιλέως Βολογέσου πρὸς αὐτὸν ἧκον στέφανον 
χρυσοῦν ἐπὶ τῇ κατὰ τῶν Ἰουδαίων νίκῃ κομίζοντες. <milestone n="106" unit="section" />ὃν δεξάμενος 
εἱστία τοὺς βασιλικούς, κἀκεῖθεν εἰς τὴν Ἀντιόχειαν ἐπανέρχεται. 
<milestone n="107" unit="section" />τῆς δὲ βουλῆς καὶ τοῦ δήμου τῶν Ἀντιοχέων πολλὰς
ποιησαμένων δεήσεις ἐλθεῖν εἰς τὸ θέατρον αὐτόν, ἐν ᾧ πᾶν τὸ
πλῆθος ἠθροισμένον ἐξεδέχετο, φιλανθρώπως ὑπήκουσε. <milestone n="108" unit="section" />πάλιν
δ᾽ αὐτῶν σφόδρα λιπαρῶς ἐγκειμένων καὶ συνεχῶς δεομένων ἐξελάσαι 
τῆς πόλεως τοὺς Ἰουδαίους, εὔστοχον ἐποιήσατο τὴν ἀπόκρισιν, 
<milestone n="109" unit="section" />εἰπών “ἀλλ᾽ ἥ γε πατρὶς αὐτῶν, εἰς ἣν ἐκβαλεῖν ἐχρῆν
ὄντας Ἰουδαίους, ἀνῄρηται, καὶ δέξαιτ᾽ ἂν οὐδεὶς αὐτοὺς ἔτι τόπος.”
<milestone n="110" unit="section" />ἐπὶ δευτέραν οὖν Ἀντιοχεῖς τρέπονται δέησιν τῆς προτέρας ἀποστάντες: 
τὰς γὰρ χαλκᾶς ἠξίουν δέλτους ἀνελεῖν αὐτόν, ἐν αἷς γέγραπται 
τὰ δικαιώματα τῶν Ἰουδαίων. <milestone n="111" unit="section" />οὐ μὴν οὐδὲ τοῦτο Τίτος
ἐπένευσεν αὐτοῖς, ἀλλ᾽ ἐάσας πάντα κατὰ χώραν τοῖς ἐπ᾽ Ἀντιοχείας 
Ἰουδαίοις ὡς πρότερον εἶχον εἰς Αἴγυπτον ἀπηλλάττετο.
<milestone n="112" unit="section" />καὶ κατὰ τὴν πορείαν τοῖς Ἱεροσολύμοις προσελθὼν καὶ τὴν λυπρὰν
ἐρημίαν βλεπομένην ἀντιτιθεὶς τῇ ποτε τῆς πόλεως λαμπρότητι,
καὶ τὸ μέγεθος τῶν ἐρρηγμένων κατασκευασμάτων καὶ τὸ πάλαι <pb />
κάλλος εἰς μνήμην βαλλόμενος, ᾤκτειρε τῆς πόλεως τὸν ὄλεθρον,
<milestone n="113" unit="section" />οὐχ ὥσπερ ἄν τις αὐχῶν ὅτι τηλικαύτην οὖσαν καὶ τοσαύτην εἷλε
κατὰ κράτος, ἀλλὰ πολλάκις ἐπαρώμενος τοῖς αἰτίοις τῆς ἀποστάσεως 
ὑπάρξασι καὶ ταύτην ἐπὶ τῇ πόλει τὴν τιμωρίαν γενέσθαι
παρασκευάσασιν: οὕτως ἔκδηλος ἦν οὐκ ἂν θελήσας ἐκ τῆς συμφορᾶς
τῶν κολασθέντων γενέσθαι τῆς ἀρετῆς τὴν ἐπιφάνειαν. <milestone n="114" unit="section" />τοῦ δὲ
πολλοῦ πλούτου τῆς πόλεως ἔτι κἀν τοῖς ἐρειπίοις οὐκ ὀλίγον μέρος
ἀνηυρίσκετο: <milestone n="115" unit="section" />τὰ μὲν γὰρ πολλὰ ἀνέσκαπτον οἱ Ῥωμαῖοι, τὰ πλείω
δὲ ἐκ μηνύσεως τῶν αἰχμαλώτων ἀνῃροῦντο, χρυσόν τε καὶ ἄργυρον
καὶ τῆς ἄλλης τὰ τιμιώτατα κατασκευῆς, ἅπερ οἱ κεκτημένοι πρὸς
τὰς ἀδήλους τοῦ πολέμου τύχας κατὰ γῆς ἀποτεθησαυρίκεσαν.
<milestone n="3" unit="Whiston section" /><milestone n="116" unit="section" /></p><p>Τίτος δὲ τὴν προκειμένην ποιούμενος πορείαν ἐπ᾽ Αἴγυπτον
καὶ τὴν ἔρημον ᾗ τάχιστα διανύσας ἧκεν εἰς Ἀλεξάνδρειαν, <milestone n="117" unit="section" />καὶ
πλεῖν ἐπὶ τῆς Ἰταλίας διεγνωκὼς δυοῖν αὐτῷ ταγμάτων συνηκολουθηκότων 
ἑκάτερον ὅθεν περ ἀφῖκτο πάλιν ἀπέστειλεν, εἰς μὲν τὴν
Μυσίαν τὸ πέμπτον, εἰς Παννονίαν δὲ τὸ πεντεκαιδέκατον. <milestone n="118" unit="section" />τῶν
αἰχμαλώτων δὲ τοὺς μὲν ἡγεμόνας Σίμωνα καὶ Ἰωάννην, τόν τ᾽
ἄλλον ἀριθμὸν ἑπτακοσίους ἄνδρας ἐπιλέξας μεγέθει τε καὶ κάλλει
σωμάτων ὑπερβάλλοντας, προσέταξεν εἰς τὴν Ἰταλίαν αὐτίκα μάλα
κομίζεσθαι βουλόμενος αὐτοὺς ἐν τῷ θριάμβῳ παραγαγεῖν. <milestone n="119" unit="section" />τοῦ
πλοῦ δὲ αὐτῷ κατὰ νοῦν ἀνυσθέντος ὁμοίως μὲν ἡ Ῥώμη περὶ τὴν
ὑποδοχὴν εἶχε καὶ τὰς ὑπαντήσεις ὥσπερ ἐπὶ τοῦ πατρός, λαμπρότερον 
δ᾽ ἦν Τίτῳ καὶ αὐτὸς ὁ πατὴρ ὑπαντῶν καὶ δεχόμενος.
<milestone n="120" unit="section" />τῷ δὲ πλήθει τῶν πολιτῶν δαιμόνιόν τινα τὴν χαρὰν παρεῖχε τὸ <pb />
βλέπειν αὐτοὺς ἤδη τοὺς τρεῖς ἐν ταὐτῷ γεγονότας. <milestone n="121" unit="section" />οὐ πολλῶν
δὲ ἡμερῶν διελθουσῶν ἕνα καὶ κοινὸν ἔγνωσαν τὸν ἐπὶ τοῖς κατωρθωμένοις 
ποιήσασθαι θρίαμβον, καίπερ ἑκατέρῳ τῆς βουλῆς ἴδιον
ψηφισαμένης. <milestone n="122" unit="section" />προδιασαφηθείσης δὲ τῆς ἡμέρας ἐφ᾽ ἧς ἔμελλεν ἡ
πομπὴ γενήσεσθαι τῶν ἐπινικίων, οὐδεὶς οἴκοι καταλέλειπτο τῆς
ἀμέτρου πληθύος ἐν τῇ πόλει, πάντες δὲ ὅπη καὶ στῆναι μόνον
ἦν οἷον προεληλυθότες τοὺς τόπους κατειλήφεσαν, ὅσον τοῖς ὀφθησομένοις 
μόνον εἰς πάροδον ἀναγκαίαν καταλιπόντες.
<milestone n="4" unit="Whiston section" /><milestone n="123" unit="section" /></p><p>Τοῦ δὲ στρατιωτικοῦ παντὸς ἔτι νύκτωρ κατὰ λόχους καὶ
τάξεις ὑπὸ τοῖς ἡγεμόσι διεξωδευκότος καὶ περὶ θύρας ὄντος οὐ
τῶν ἄνω βασιλείων ἀλλὰ πλησίον τοῦ τῆς Ἴσιδος ἱεροῦ, ἐκεῖ γὰρ
ἀνεπαύοντο τῆς νυκτὸς ἐκείνης οἱ αὐτοκράτορες, <milestone n="124" unit="section" />περὶ αὐτὴν ἀρχομένην 
ἤδη τὴν ἕω προΐασιν Οὐεσπασιανὸς καὶ Τίτος δάφνῃ μὲν
ἐστεφανωμένοι, πορφυρᾶς δ᾽ ἐσθῆτας πατρίους ἀμπεχόμενοι, καὶ
παρίασιν εἰς τοὺς Ὀκταουίας περιπάτους: <milestone n="125" unit="section" />ἐνταῦθα γὰρ ἥ τε βουλὴ
καὶ τὰ τέλη τῶν ἀρχόντων οἵ τε ἀπὸ τῶν τιμημάτων ἱππεῖς τὴν
ἄφιξιν αὐτῶν ἀνέμενον. <milestone n="126" unit="section" />πεποίητο δὲ βῆμα πρὸ τῶν στοῶν δίφρων
αὐτοῖς ἐλεφαντίνων ἐπ᾽ αὐτοῦ κειμένων, ἐφ᾽ οὓς παρελθόντες ἐκαθέσθησαν, 
καὶ τὸ στρατιωτικὸν εὐθέως ἐπευφήμει πολλὰς αὐτοῖς
τῆς ἀρετῆς μαρτυρίας ἀποδιδόντες ἅπαντες: κἀκεῖνοι χωρὶς ὅπλων
ἦσαν ἐν ἐσθήσεσιν σηρικαῖς ἐστεφανωμένοι δάφναις. <milestone n="127" unit="section" />δεξάμενος δ᾽
αὐτῶν τὴν εὐφημίαν Οὐεσπασιανὸς ἔτι βουλομένων λέγειν τὸ τῆς
σιγῆς ἐποιήσατο σύμβολον, <milestone n="128" unit="section" />καὶ πολλῆς ἐκ πάντων ἡσυχίας γενομένης 
ἀναστὰς καὶ τῷ περιβλήματι τὸ πλέον τῆς κεφαλῆς μέρος
ἐπικαλυψάμενος εὐχὰς ἐποιήσατο τὰς νενομισμένας: ὁμοίως δὲ καὶ <pb />
Τίτος ηὔξατο. <milestone n="129" unit="section" />μετὰ δὲ τὰς εὐχὰς εἰς κοινὸν ἅπασιν Οὐεσπασιανὸς
βραχέα διαλεχθεὶς τοὺς μὲν στρατιώτας ἀπέλυσεν ἐπὶ τὸ νενομισμένον 
ἄριστον αὐτοῖς ὑπὸ τῶν αὐτοκρατόρων εὐτρεπίζεσθαι, <milestone n="130" unit="section" />πρὸς
δὲ τὴν πύλην αὐτὸς ἀνεχώρει τὴν ἀπὸ τοῦ πέμπεσθαι δι᾽ αὐτῆς
αἰεὶ τοὺς θριάμβους τῆς προσηγορίας ἀπ᾽ αὐτῶν τετυχυῖαν. <milestone n="131" unit="section" />ἐνταῦθα
τροφῆς τε προαπογεύονται καὶ τὰς θριαμβικὰς ἐσθῆτας ἀμφιασάμενοι 
τοῖς τε παριδρυμένοις τῇ πύλῃ θύσαντες θεοῖς ἔπεμπον τὸν
θρίαμβον διὰ τῶν θεάτρων διεξελαύνοντες, ὅπως εἴη τοῖς πλήθεσιν
ἡ θέα ῥᾴων.
<milestone n="5" unit="Whiston section" /><milestone n="132" unit="section" /></p><p>Ἀμήχανον δὲ κατὰ τὴν ἀξίαν εἰπεῖν τῶν θεαμάτων ἐκείνων
τὸ πλῆθος καὶ τὴν μεγαλοπρέπειαν ἐν ἅπασιν οἷς ἄν τις ἐπινοήσειεν 
ἢ τεχνῶν ἔργοις ἢ πλούτου μέρεσιν ἢ φύσεως σπανιότησιν:
<milestone n="133" unit="section" />σχεδὸν γὰρ ὅσα τοῖς πώποτε ἀνθρώποις εὐδαιμονήσασιν ἐκτήθη
κατὰ μέρος ἄλλα παρ᾽ ἄλλοις θαυμαστὰ καὶ πολυτελῆ, ταῦτα ἐπὶ
τῆς ἡμέρας ἐκείνης ἀθρόα τῆς Ῥωμαίων ἡγεμονίας ἔδειξε τὸ μέγεθος. 
<milestone n="134" unit="section" />ἀργύρου γὰρ καὶ χρυσοῦ καὶ ἐλέφαντος ἐν παντοίαις ἰδέαις
κατασκευασμάτων ἦν ὁρᾶν οὐχ ὥσπερ ἐν πομπῇ κομιζόμενον πλῆθος,
ἀλλ᾽ ὡς ἂν εἴποι τις ῥέοντα ποταμόν, καὶ τὰ μὲν ἐκ πορφύρας
ὑφάσματα τῆς σπανιωτάτης φερόμενα, τὰ δ᾽ εἰς ἀκριβῆ ζωγραφίαν
πεποικιλμένα τῇ Βαβυλωνίων τέχνῃ: <milestone n="135" unit="section" />λίθοι τε διαφανεῖς, οἱ μὲν
χρυσοῖς ἐμπεπλεγμένοι στεφάνοις, οἱ δὲ κατ᾽ ἄλλας ποιήσεις, τοσοῦτοι 
παρηνέχθησαν, ὥστε μαθεῖν ὅτι μάτην εἶναί τι τούτων σπάνιον 
ὑπειλήφαμεν. <milestone n="136" unit="section" />ἐφέρετο δὲ καὶ θεῶν ἀγάλματα τῶν παρ᾽ αὐτοῖς
μεγέθεσι θαυμαστὰ καὶ κατὰ τὴν τέχνην οὐ παρέργως πεποιημένα,
καὶ τούτων οὐδέν, ὅ τι μὴ τῆς ὕλης τῆς πολυτελοῦς, ζῴων τε πολλαὶ 
φύσεις παρήγοντο κόσμον οἰκεῖον ἁπάντων περικειμένων. <milestone n="137" unit="section" />ἦν
δὲ καὶ τὸ κομίζον ἕκαστα τούτων πλῆθος ἀνθρώπων ἁλουργαῖς
ἐσθῆσι καὶ διαχρύσοις κεκοσμημένον, οἵ τ᾽ εἰς αὐτὸ τὸ πομπεύειν
διακριθέντες ἐξαίρετον εἶχον καὶ καταπληκτικὴν περὶ αὐτοὺς τοῦ
κόσμου τὴν πολυτέλειαν. <milestone n="138" unit="section" />ἐπὶ τούτοις οὐδὲ τὸν αἰχμάλωτον ἦν ἰδεῖν
ὄχλον ἀκόσμητον, ἀλλ᾽ ἡ τῶν ἐσθήτων ποικιλία καὶ τὸ κάλλος αὐτοῖς 
τὴν ἀπὸ τῆς κακώσεως τῶν σωμάτων ἀηδίαν ἔκλεπτε τῆς ὄψεως.
<milestone n="139" unit="section" />θαῦμα δ᾽ ἐν τοῖς μάλιστα παρεῖχεν ἡ τῶν φερομένων πηγμάτων
κατασκευή: καὶ γὰρ διὰ μέγεθος ἦν δεῖσαι τῷ βεβαίῳ τῆς φορᾶς
ἀπιστήσαντα, <milestone n="140" unit="section" />τριώροφα γὰρ αὐτῶν πολλὰ καὶ τετρώροφα πεποίητο, 
καὶ τῇ πολυτελείᾳ τῇ περὶ τὴν κατασκευὴν ἦν ἡσθῆναι μετ᾽
ἐκπλήξεως. <milestone n="141" unit="section" />καὶ γὰρ ὑφάσματα πολλοῖς διάχρυσα περιβέβλητο, καὶ
χρυσὸς καὶ ἐλέφας οὐκ ἀποίητος πᾶσι περιεπεπήγει. <milestone n="142" unit="section" />διὰ πολλῶν
δὲ μιμημάτων ὁ πόλεμος ἄλλος εἰς ἄλλα μεμερισμένος ἐναργεστάτην
ὄψιν αὑτοῦ παρεῖχεν: <milestone n="143" unit="section" />ἦν γὰρ ὁρᾶν χώραν μὲν εὐδαίμονα δῃουμένην,
ὅλας δὲ φάλαγγας κτεινομένας πολεμίων, καὶ τοὺς μὲν φεύγοντας
τοὺς δ᾽ εἰς αἰχμαλωσίαν ἀγομένους, τείχη δ᾽ ὑπερβάλλοντα μεγέθει
μηχαναῖς ἐρειπόμενα καὶ φρουρίων ἁλισκομένας ὀχυρότητας καὶ πόλεων 
πολυανθρώπους περιβόλους κατ᾽ ἄκρας ἐχομένους, <milestone n="144" unit="section" />καὶ στρατιὰν 
ἔνδον τειχῶν εἰσχεομένην, καὶ πάντα φόνου πλήθοντα τόπον,
καὶ τῶν ἀδυνάτων χεῖρας ἀνταίρειν ἱκεσίας, πῦρ τε ἐνιέμενον ἱεροῖς <pb />
καὶ κατασκαφὰς οἴκων ἐπὶ τοῖς δεσπόταις, <milestone n="145" unit="section" />καὶ μετὰ πολλὴν ἐρημίαν 
καὶ κατήφειαν ποταμοὺς ῥέοντας οὐκ ἐπὶ γῆν γεωργουμένην,
οὐδὲ ποτὸν ἀνθρώποις ἢ βοσκήμασιν, ἀλλὰ διὰ τῆς ἐπιπανταχόθεν
φλεγομένης: ταῦτα γὰρ Ἰουδαῖοι πεισομένους αὑτοὺς τῷ πολέμῳ
παρέδοσαν. <milestone n="146" unit="section" />ἡ τέχνη δὲ καὶ τῶν κατασκευασμάτων ἡ μεγαλουργία
τοῖς οὐκ ἰδοῦσι γινόμενα τότ᾽ ἐδείκνυεν ὡς παροῦσι. <milestone n="147" unit="section" />τέτακτο δ᾽
ἐφ᾽ ἑκάστῳ τῶν πηγμάτων ὁ τῆς ἁλισκομένης πόλεως στρατηγὸς
ὃν τρόπον ἐλήφθη. <milestone n="148" unit="section" />πολλαὶ δὲ καὶ νῆες εἵποντο. λάφυρα δὲ τὰ
μὲν ἄλλα χύδην ἐφέρετο, διέπρεπε δὲ πάντων τὰ ἐγκαταληφθέντα
τῷ ἐν Ἱεροσολύμοις ἱερῷ, χρυσῆ τε τράπεζα τὴν ὁλκὴν πολυτάλαντος
καὶ λυχνία χρυσῆ μὲν ὁμοίως πεποιημένη, τὸ δ᾽ ἔργον ἐξήλλακτο
τῆς κατὰ τὴν ἡμετέραν χρῆσιν συνηθείας. <milestone n="149" unit="section" />ὁ μὲν γὰρ μέσος ἦν
κίων ἐκ τῆς βάσεως πεπηγώς, λεπτοὶ δ᾽ ἀπ᾽ αὐτοῦ μεμήκυντο
καυλίσκοι τριαίνης σχήματι παραπλησίαν τὴν θέσιν ἔχοντες, λύχνον
ἕκαστος αὐτῶν ἐπ᾽ ἄκρον κεχαλκευμένος: ἑπτὰ δ᾽ ἦσαν οὗτοι τῆς
παρὰ τοῖς Ἰουδαίοις ἑβδομάδος τὴν τιμὴν ἐμφανίζοντες. <milestone n="150" unit="section" />ὅ τε νόμος
ὁ τῶν Ἰουδαίων ἐπὶ τούτοις ἐφέρετο τῶν λαφύρων τελευταῖος. <milestone n="151" unit="section" />ἐπὶ
τούτοις παρῄεσαν πολλοὶ Νίκης ἀγάλματα κομίζοντες: ἐξ ἐλέφαντος <pb />
δ᾽ ἦν πάντων καὶ χρυσοῦ ἡ κατασκευή. <milestone n="152" unit="section" />μεθ᾽ ἃ Οὐεσπασιανὸς
ἤλαυνε πρῶτος καὶ Τίτος εἵπετο, Δομετιανὸς δὲ παρίππευεν, αὐτός
τε διαπρεπῶς κεκοσμημένος καὶ τὸν ἵππον παρέχων θέας ἄξιον.
<milestone n="6" unit="Whiston section" /><milestone n="153" unit="section" /></p><p>Ἦν δὲ τῆς πομπῆς τὸ τέλος ἐπὶ τὸν νεὼ τοῦ Καπετωλίου
Διός, ἐφ᾽ ὃν ἐλθόντες ἔστησαν: ἦν γὰρ παλαιὸν πάτριον περιμένειν, 
μέχρις ἂν τὸν τοῦ στρατηγοῦ τῶν πολεμίων θάνατον ἀπαγγείλῃ 
τις. <milestone n="154" unit="section" />Σίμων οὗτος ἦν ὁ Γιώρα, τότε πεπομπευκὼς ἐν τοῖς
αἰχμαλώτοις, βρόχῳ δὲ περιβληθεὶς εἰς τὸν ἐπὶ τῆς ἀγορᾶς ἐσύρετο
τόπον αἰκιζομένων αὐτὸν ἅμα τῶν ἀγόντων: νόμος δ᾽ ἐστὶ Ῥωμαίοις 
ἐκεῖ κτείνειν τοὺς ἐπὶ κακουργίᾳ θάνατον κατεγνωσμένους.
<milestone n="155" unit="section" />ἐπεὶ δ᾽ ἀπηγγέλθη τέλος ἔχων καὶ πάντες εὐφήμησαν, ἤρχοντο τῶν
θυσιῶν, ἃς ἐπὶ ταῖς νομιζομέναις καλλιερήσαντες εὐχαῖς ἀπῄεσαν
εἰς τὸ βασίλειον. <milestone n="156" unit="section" />καὶ τοὺς μὲν αὐτοὶ πρὸς εὐωχίαν ὑπεδέχοντο,
τοῖς δ᾽ ἄλλοις ἅπασιν εὐτρεπεῖς κατὰ τὸ οἰκεῖον αἱ τῆς ἑστιάσεως
ἦσαν παρασκευαί. <milestone n="157" unit="section" />ταύτην γὰρ τὴν ἡμέραν ἡ Ῥωμαίων πόλις ἑώρταζεν 
ἐπινίκιον μὲν τῆς κατὰ τῶν πολεμίων στρατείας, πέρας δὲ
τῶν ἐμφυλίων κακῶν, ἀρχὴν δὲ τῶν ὑπὲρ τῆς εὐδαιμονίας ἐλπίδων.
<milestone n="7" unit="Whiston section" /><milestone n="158" unit="section" /></p><p>Μετὰ δὲ τοὺς θριάμβους καὶ τὴν βεβαιοτάτην τῆς Ῥωμαίων
ἡγεμονίας κατάστασιν Οὐεσπασιανὸς ἔγνω τέμενος Εἰρήνης κατασκευάσαι: 
ταχὺ δὲ δὴ μάλα καὶ πάσης ἀνθρωπίνης κρεῖττον ἐπινοίας 
ἐτετελείωτο. <milestone n="159" unit="section" />τῇ γὰρ ἐκ τοῦ πλούτου χορηγίᾳ δαιμονίῳ χρησάμενος 
ἔτι καὶ τοῖς ἔκπαλαι κατωρθωμένοις γραφῆς τε καὶ πλαστικῆς 
ἔργοις αὐτὸ κατεκόσμησεν: <milestone n="160" unit="section" />πάντα γὰρ εἰς ἐκεῖνον τὸν νεὼ
συνήχθη καὶ κατετέθη, δι᾽ ὧν τὴν θέαν ἄνθρωποι πρότερον περὶ
πᾶσαν ἐπλανῶντο τὴν οἰκουμένην, ἕως ἄλλο παρ᾽ ἄλλοις ἦν κείμενον <pb />
ἰδεῖν ποθοῦντες. <milestone n="161" unit="section" />ἀνέθηκε δὲ ἐνταῦθα καὶ τὰ ἐκ τοῦ ἱεροῦ τῶν
Ἰουδαίων χρυσᾶ κατασκευάσματα σεμνυνόμενος ἐπ᾽ αὐτοῖς. <milestone n="162" unit="section" />τὸν
δὲ νόμον αὐτῶν καὶ τὰ πορφυρᾶ τοῦ σηκοῦ καταπετάσματα προσέταξεν 
ἐν τοῖς βασιλείοις ἀποθεμένους φυλάττειν.
<milestone n="6" unit="Whiston chapter" /><milestone n="1" unit="Whiston section" /><milestone n="163" unit="section" /></p><p>Εἰς δὲ τὴν Ἰουδαίαν πρεσβευτὴς Λουκίλιος Βάσσος ἐκπεμφθεὶς 
καὶ τὴν στρατιὰν παρὰ Κερεαλίου Οὐετιλιανοῦ παραλαβὼν 
τὸ μὲν ἐν τῷ Ἡρωδείῳ φρούριον προσηγάγετο μετὰ τῶν
ἐχόντων, <milestone n="164" unit="section" />μετὰ ταῦτα δὲ πᾶν ὅσον ἦν στρατιωτικὸν συναγαγών, πολὺ
δ᾽ ἦν κατὰ μέρη διῃρημένον, καὶ τῶν ταγμάτων τὸ δέκατον, ἔγνω
στρατεύειν ἐπὶ Μαχαιροῦντα: πάνυ γὰρ ἦν ἀναγκαῖον ἐξαιρεθῆναι
τὸ φρούριον, μὴ διὰ τὴν ὀχυρότητα πολλοὺς εἰς ἀποστασίαν ἐπαγάγηται. 
<milestone n="165" unit="section" />καὶ γὰρ τοῖς κατέχουσι βεβαίαν ἐλπίδα σωτηρίας καὶ τοῖς
ἐπιοῦσιν ὄκνον καὶ δέος ἡ τοῦ χωρίου φύσις ἦν παρασχεῖν ἱκανωτάτη. 
<milestone n="166" unit="section" />αὐτὸ μὲν γὰρ τὸ τετειχισμένον πετρώδης ὄχθος ἐστὶν εἰς
μήκιστον ὕψος ἐγηγερμένος, ὡς εἶναι καὶ διὰ τοῦτο δυσχείρωτος,
μεμηχάνηται δ᾽ ὑπὸ τῆς φύσεως εἶναι μηδὲ προσιτός: <milestone n="167" unit="section" />φάραγξιν
γὰρ πάντοθεν ἀσύνοπτον ἐχούσαις τὸ βάθος περιτετάφρευται, μήτε
περαθῆναι ῥᾳδίως δυναμέναις καὶ χωσθῆναι παντάπασιν ἀμηχάνοις.
<milestone n="168" unit="section" />ἡ μὲν γὰρ ἀπὸ τῆς ἑσπέρας περιτέμνουσα παρατείνει σταδίους ἑξήκοντα 
πέρας αὑτῆς τὴν Ἀσφαλτῖτιν ποιουμένη λίμνην: κατὰ τοῦτο
δέ πῃ καὶ αὐτὸς ὁ Μαχαιροῦς τὴν ὑψηλοτάτην ἔχει κορυφὴν ὑπερανίσχουσαν: 
<milestone n="169" unit="section" />αἱ δ᾽ ἀπὸ τῆς ἄρκτου καὶ μεσημβρίας φάραγγες μεγέθει 
μὲν ἀπολείπονται τῆς προειρημένης, ὁμοίως δ᾽ εἰσὶν ἀμήχανοι 
πρὸς ἐπιχείρησιν. <milestone n="170" unit="section" />τῆς δὲ πρὸς ἀνατολὴν φάραγγος τὸ μὲν
βάθος οὐκ ἔλαττον ἑκατὸν εὑρίσκεται πήχεων, τέρμα δὲ γίνεται
πρὸς ὄρος ἀπαντικρὺ κείμενον Μαχαιροῦντος.
<milestone n="2" unit="Whiston section" /><milestone n="171" unit="section" /></p><p>Ταύτην τοῦ τόπου κατιδὼν τὴν φύσιν βασιλεὺς Ἰουδαίων
Ἀλέξανδρος πρῶτος ἐπ᾽ αὐτοῦ τειχίζει φρούριον, ὃ μετὰ ταῦτα
Γαβίνιος Ἀριστοβούλῳ πολεμῶν καθεῖλεν. <milestone n="172" unit="section" />Ἡρώδῃ δὲ βασιλεύοντι
παντὸς ἔδοξε μᾶλλον ἐπιμελείας ἄξιον εἶναι καὶ κατασκευῆς ὀχυρωτάτης 
μάλιστα καὶ διὰ τὴν τῶν Ἀράβων γειτνίασιν: κεῖται γὰρ
ἐν ἐπικαίρῳ πρὸς τὴν ἐκείνων γῆν ἀποβλέπον. <milestone n="173" unit="section" />μέγαν μὲν οὖν
τόπον τείχεσιν καὶ πύργοις περιβαλὼν πόλιν ἐνταῦθα κατῴκισεν,
ἐξ ἧς ἄνοδος εἰς αὐτὴν ἔφερε τὴν ἀκρώρειαν. <milestone n="174" unit="section" />οὐ μὴν ἀλλὰ καὶ
περὶ αὐτὴν ἄνω τὴν κορυφὴν τεῖχος ἐδείματο καὶ πύργους ἐπὶ ταῖς
γωνίαις ἕκαστον ἑξήκοντα πηχῶν ἀνέστησεν. <milestone n="175" unit="section" />μέσον δὲ τοῦ περιβόλου 
βασίλειον ᾠκοδομήσατο μεγέθει τε καὶ κάλλει τῶν οἰκήσεων
πολυτελές, <milestone n="176" unit="section" />πολλὰς δὲ καὶ δεξαμενὰς εἰς ὑποδοχὴν ὕδατος καὶ χορηγίαν 
ἄφθονον ἐν τοῖς ἐπιτηδειοτάτοις τῶν τόπων κατεσκεύασεν,
ὥσπερ πρὸς τὴν φύσιν ἁμιλληθείς, ἵν᾽ αὐτὸς τὸ κατ᾽ ἐκείνην τοῦ
τόπου δυσάλωτον ὑπερβάληται ταῖς χειροποιήτοις ὀχυρώσεσιν: <milestone n="177" unit="section" />ἔτι
γὰρ καὶ βελῶν πλῆθος καὶ μηχανημάτων ἐγκατέθετο καὶ πᾶν ἐπενόησεν 
ἑτοιμάσασθαι τὸ παρασχεῖν δυνάμενον τοῖς ἐνοικοῦσιν μηκίστης 
πολιορκίας καταφρόνησιν.
<milestone n="3" unit="Whiston section" /><milestone n="178" unit="section" /></p><p>Ἐπεφύκει δ᾽ ἐν τοῖς βασιλείοις πήγανον ἄξιον τοῦ μεγέθους
θαυμάσαι: συκῆς γὰρ οὐδεμιᾶς ὕψους καὶ πάχους ἐλείπετο. <milestone n="179" unit="section" />λόγος
δὲ ἦν ἀπὸ τῶν Ἡρώδου χρόνων αὐτὸ διαρκέσαι, κἂν ἐπὶ πλεῖστον <pb />
ἴσως ἔμεινεν, ἐξεκόπη δὲ ὑπὸ τῶν παραλαβόντων τὸν τόπον Ἰουδαίων. 
<milestone n="180" unit="section" />τῆς φάραγγος δὲ τῆς κατὰ τὴν ἄρκτον περιεχούσης τὴν
πόλιν Βαάρας ὀνομάζεταί τις τόπος, φύει ῥίζαν ὁμωνύμως λεγομένην 
αὐτῷ. <milestone n="181" unit="section" />αὕτη φλογὶ μὲν τὴν χροίαν ἔοικε, περὶ δὲ τὰς ἑσπέρας
σέλας ἀπαστράπτουσα τοῖς ἐπιοῦσι καὶ βουλομένοις λαβεῖν αὐτὴν
οὐκ ἔστιν εὐχείρωτος, ἀλλ᾽ ὑποφεύγει καὶ οὐ πρότερον ἵσταται,
πρὶν ἄν τις οὖρον γυναικὸς ἢ τὸ ἔμμηνον αἷμα χέῃ κατ᾽ αὐτῆς.
<milestone n="182" unit="section" />οὐ μὴν ἀλλὰ καὶ τότε τοῖς ἁψαμένοις πρόδηλός ἐστι θάνατος, εἰ
μὴ τύχοι τις αὐτὴν ἐκείνην ἐπενεγκάμενος τὴν ῥίζαν ἐκ τῆς χειρὸς
ἀπηρτημένην. <milestone n="183" unit="section" />ἁλίσκεται δὲ καὶ καθ᾽ ἕτερον τρόπον ἀκινδύνως, ὅς
ἐστι τοιόσδε: κύκλῳ πᾶσαν αὐτὴν περιορύσσουσιν, ὡς εἶναι τὸ
κρυπτόμενον τῆς ῥίζης βραχύτατον. <milestone n="184" unit="section" />εἶτ᾽ ἐξ αὐτῆς ἀποδοῦσι κύνα,
κἀκείνου τῷ δήσαντι συνακολουθεῖν ὁρμήσαντος ἡ μὲν ἀνασπᾶται
ῥᾳδίως, θνήσκει δ᾽ εὐθὺς ὁ κύων ὥσπερ ἀντιδοθεὶς τοῦ μέλλοντος
τὴν βοτάνην ἀναιρήσεσθαι: φόβος γὰρ οὐδεὶς τοῖς μετὰ ταῦτα λαμβάνουσιν. 
<milestone n="185" unit="section" />ἔστι δὲ μετὰ τοσούτων κινδύνων διὰ μίαν ἰσχὺν περισπούδαστος: 
τὰ γὰρ καλούμενα δαιμόνια, ταῦτα δὲ πονηρῶν ἐστιν
ἀνθρώπων πνεύματα τοῖς ζῶσιν εἰσδυόμενα καὶ κτείνοντα τοὺς
βοηθείας μὴ τυγχάνοντας, αὕτη ταχέως ἐξελαύνει, κἂν προσενεχθῇ
μόνον τοῖς νοσοῦσι. <milestone n="186" unit="section" />ῥέουσι δὲ καὶ θερμῶν ὑδάτων πηγαὶ κατὰ
τὸν τόπον πολὺ τὴν γεῦσιν ἀλλήλων διαφέρουσαι: πικραὶ μὲν γὰρ
αὐτῶν τινές εἰσιν, αἱ δὲ γλυκύτητος οὐδὲν ἀπολείπουσαι. <milestone n="187" unit="section" />πολλαὶ
δὲ καὶ ψυχρῶν ὑδάτων ἀναδόσεις οὐ μόνον ἐν τῷ χθαμαλωτέρῳ
τὰς πηγὰς παραλλήλους ἔχουσαι, <milestone n="188" unit="section" />ἀλλ᾽ ὡς ἂν καὶ μᾶλλόν τις θαυμάσειε, 
σπήλαιον γάρ τι πλησίον ὁρᾶται κοιλότητι μὲν οὐ βαθύ,
τῇ πέτρᾳ δὲ προυχούσῃ σκεπόμενον: <milestone n="189" unit="section" />ταύτης ἄνωθεν ὡσανεὶ μαστοὶ
δύο ἀνέχουσιν ἀλλήλων ὀλίγῳ διεστῶτες, καὶ ψυχροτάτην μὲν ἅτερος
πηγήν, ἅτερος δὲ θερμοτάτην ἐκδίδωσιν, αἳ μισγόμεναι ποιοῦσι
λουτρὸν ἥδιστον παιώνιόν τε νοσημάτων, πολλῷ δὲ μάλιστα νεύρων
ἄκεσιν. ἔχει δὲ ὁ τόπος καὶ θείου καὶ στυπτηρίας μέταλλα.
<milestone n="4" unit="Whiston section" /><milestone n="190" unit="section" /></p><p>Βάσσος δὲ περισκεψάμενος τὸ χωρίον ἔγνω ποιεῖσθαι τὴν
πρόσοδον χωννὺς τὴν φάραγγα τὴν πρὸς ταῖς ἀνατολαῖς καὶ τῶν
ἔργων εἴχετο, σπουδὴν ποιούμενος ᾗ τάχος ἐξᾶραι τὸ χῶμα καὶ δι᾽
αὐτοῦ ῥᾳδίαν ποιῆσαι τὴν πολιορκίαν. <milestone n="191" unit="section" />οἱ δ᾽ ἔνδον ἀπειλημμένοι
τῶν Ἰουδαίων αὐτοὶ καθ᾽ ἑαυτοὺς ἀπὸ τῶν ξένων διακριθέντες
ἐκείνους μὲν ἠνάγκασαν, ὄχλον ἄλλως εἶναι νομίζοντες, ἐν τῇ κάτω
πόλει παραμένειν καὶ τοὺς κινδύνους προεκδέχεσθαι, <milestone n="192" unit="section" />τὸ δ᾽ ἄνω
φρούριον αὐτοὶ καταλαβόντες εἶχον καὶ διὰ τὴν ἰσχὺν τῆς ὀχυρότητος 
καὶ προνοίᾳ τῆς σωτηρίας αὐτῶν: τεύξεσθαι γὰρ ἀφέσεως
ὑπελάμβανον, εἰ τὸ χωρίον Ῥωμαίοις ἐγχειρίσειαν. <milestone n="193" unit="section" />πείρᾳ δὲ πρότερον 
ἐβούλοντο τὰς ὑπὲρ τοῦ διαφεύξεσθαι τὴν πολιορκίαν ἐλπίδας
ἐλέγξαι. διὰ τοῦτο καὶ προθύμως ἐποιοῦντο τὰς ἐξόδους ἀνὰ πᾶσαν
ἡμέραν, καὶ τοῖς χοῦσι συμπλεκόμενοι πολλοὶ μὲν ἔθνησκον, πολλοὺς 
δὲ τῶν Ῥωμαίων ἀνῄρουν. <milestone n="194" unit="section" />ἀεὶ δὲ τὸ κρατεῖν ὁ καιρὸς ἐβράβευεν 
ἑκατέροις τὸ πλέον, τοῖς μὲν Ἰουδαίοις, εἰ πρὸς ἀφυλακτοτέρους 
προσπέσοιεν, τοῖς δὲ ἐπὶ τῶν χωμάτων προϊδομένοις, εἰ
τὴν ἐκδρομὴν αὐτῶν δέχοιντο πεφραγμένως. <milestone n="195" unit="section" />ἀλλ᾽ οὐκ ἐν τούτοις
ἔμελλεν γενήσεσθαι τὸ πέρας τῆς πολιορκίας, ἔργον δέ τι πραχθὲν
ἐκ συντυχίας παράλογον τῆς παραδόσεως τοῦ φρουρίου τὴν ἀνάγκην 
ἐπέστησε τοῖς Ἰουδαίοις. <milestone n="196" unit="section" />ἦν ἐν τοῖς πολιορκουμένοις νεανίας
τολμῆσαί τε θρασὺς καὶ κατὰ χεῖρα δραστήριος, Ἐλεάζαρος ὄνομα:
<milestone n="197" unit="section" />γεγόνει δὲ οὗτος ἐν ταῖς ἐκδρομαῖς ἐπιφανὴς τοὺς πολλοὺς ἐξιέναι
καὶ κωλύειν τὴν χῶσιν παρακαλῶν καὶ κατὰ τὰς μάχας πολλὰ καὶ
δεινὰ τοὺς Ῥωμαίους διατιθείς, τοῖς δὲ σὺν αὐτῷ τολμῶσιν ἐπεκτρέχειν 
ῥᾳδίαν μὲν τὴν προσβολὴν τιθέμενος, ἀκίνδυνον δὲ παρέχων
τὴν ἀναχώρησιν τῷ τελευταῖος ἀπιέναι. <milestone n="198" unit="section" />καὶ δή ποτε τῆς μάχης
διακριθείσης καὶ γεγονυίας ἀμφοτέρων ἀναχωρήσεως αὐτὸς ἅτε δὴ
περιφρονῶν καὶ νομίζων οὐκ ἂν ἔτι τῶν πολεμίων οὐδένα τότε
μάχης ἄρξειν, μείνας τῶν πυλῶν ἔξω τοῖς ἐπὶ τοῦ τείχους διελάλει
καὶ πᾶς πρὸς ἐκείνοις τὴν διάνοιαν ἦν. <milestone n="199" unit="section" />ὁρᾷ δὲ τὸν καιρὸν τοῦ
Ῥωμαϊκοῦ τις στρατοπέδου Ῥοῦφος, γένος Αἰγύπτιος, καὶ μηδενὸς
ἂν προσδοκήσαντος ἐξαίφνης ἐπιδραμὼν σὺν αὐτοῖς ἀράμενος αὐτὸν
τοῖς ὅπλοις, ἕως κατεῖχε τοὺς ἀπὸ τῶν τειχῶν ἰδόντας ἔκπληξις,
φθάνει τὸν ἄνδρα μεταθεὶς πρὸς τὸ Ῥωμαίων στρατόπεδον. <milestone n="200" unit="section" />τοῦ
δὲ στρατηγοῦ κελεύσαντος γυμνὸν διαλαβεῖν αὐτὸν καὶ καταστήσαντας 
εἰς τὸ φανερώτατον τοῖς ἐκ τῆς πόλεως ἀποβλέπουσι μάστιξιν
αἰκίζεσθαι, σφόδρα τοὺς Ἰουδαίους τὸ περὶ τὸν νεανίαν πάθος
συνέχεεν, ἀθρόα τε ἡ πόλις ἀνῴμωξε, καὶ θρῆνος ἦν μείζων ἢ καθ᾽
ἑνὸς ἀνδρὸς συμφοράν. <milestone n="201" unit="section" />τοῦτο συνιδὼν ὁ Βάσσος κατὰ τῶν πολεμίων 
ἀρχὴν ἐποιήσατο στρατηγήματος, καὶ βουληθεὶς αὐτῶν ἐπιτεῖναι 
τὸ περιαλγές, ἵνα βιασθῶσιν ἀντὶ τῆς σωτηρίας τἀνδρὸς
ποιήσασθαι τοῦ φρουρίου παράδοσιν, τῆς ἐλπίδος οὐ διήμαρτεν.
<milestone n="202" unit="section" />ὁ μὲν γὰρ προσέταξε καταπηγνύναι σταυρὸν ὡς αὐτίκα κρεμῶν τὸν
Ἐλεάζαρον, τοῖς δὲ ἀπὸ τοῦ φρουρίου τοῦτο θεασαμένοις ὀδύνη τε <pb />
πλείων προσέπεσε, καὶ διωλύγιον ἀνῴμωζον οὐκ ἀνασχετὸν εἶναι
τὸ πάθος βοῶντες. <milestone n="203" unit="section" />ἐνταῦθα δὴ τοίνυν Ἐλεάζαρος ἱκέτευεν αὐτοὺς
μήτε αὐτὸν περιιδεῖν ὑπομείναντα θανάτων τὸν οἴκτιστον καὶ σφίσιν
αὐτοῖς τὴν σωτηρίαν παρασχεῖν τῇ Ῥωμαίων εἴξαντας ἰσχύι καὶ
τύχῃ μετὰ πάντας ἤδη κεχειρωμένους. <milestone n="204" unit="section" />οἱ δὲ καὶ πρὸς τοὺς ἐκείνου
λόγους κατακλώμενοι καὶ πολλῶν ἔνδον ὑπὲρ αὐτοῦ δεομένων, ἦν
γὰρ ἐκ μεγάλης καὶ σφόδρα πολυανθρώπου συγγενείας, παρὰ τὴν
αὐτῶν φύσιν εἰς οἶκτον ἐνέδωκαν: <milestone n="205" unit="section" />καί τινας ἐξαποστείλαντες κατὰ
τάχος διελέγοντο ποιεῖσθαι τὴν παράδοσιν τοῦ φρουρίου ἀξιοῦντες,
ἵν᾽ ἀδεεῖς ἀπαλλάττωνται κομισάμενοι τὸν Ἐλεάζαρον. <milestone n="206" unit="section" />δεξαμένων
δὲ τῶν Ῥωμαίων καὶ τοῦ στρατηγοῦ ταῦτα, τὸ πλῆθος τῶν ἐν τῇ
κάτω πόλει τὴν γεγενημένην ἰδίᾳ τοῖς Ἰουδαίοις πυθόμενοι σύμβασιν 
αὐτοὶ κατὰ νύκτα λαθόντες ἔγνωσαν ἀποδρᾶναι. <milestone n="207" unit="section" />τὰς πύλας
δὲ αὐτῶν ἀνοιξάντων παρὰ τῶν τὴν ὁμολογίαν πεποιημένων πρὸς
τὸν Βάσσον ἧκεν μήνυσις, εἴτ᾽ οὖν τῆς σωτηρίας αὐτοῖς φθονησάντων 
εἴτε [καὶ] διὰ δέος, μὴ τὴν αἰτίαν αὐτοὶ λάβωσι τῆς ἐκείνων
ἀποδράσεως. <milestone n="208" unit="section" />οἱ μὲν οὖν ἀνδρειότατοι τῶν ἐξιόντων ἔφθασαν διεκπαίσασθαι 
καὶ διαφυγεῖν, τῶν δ᾽ ἔνδον καταλειφθέντων ἄνδρες
μὲν ἀνῃρέθησαν ἐπὶ τοῖς χιλίοις ἑπτακόσιοι, γύναια δὲ καὶ παῖδες
ἠνδραποδίσθησαν. <milestone n="209" unit="section" />τὰς δὲ πρὸς τοὺς παραδόντας τὸ φρούριον ὁμολογίας 
οἰόμενος δεῖν ὁ Βάσσος διαφυλάττειν αὐτούς τε ἀφίησιν
καὶ τὸν Ἐλεάζαρον ἀπέδωκε.
<milestone n="5" unit="Whiston section" /><milestone n="210" unit="section" /></p><p>Ταῦτα δὲ διοικησάμενος ἠπείγετο τὴν στρατιὰν ἄγων ἐπὶ
τὸν προσαγορευόμενον Ἰάρδην δρυμόν: πολλοὶ γὰρ εἰς αὐτὸν ἠγγέλθησαν 
ἠθροῖσθαι τῶν κατὰ τὰς πολιορκίας πρότερον ἔκ τε Ἱεροσολύμων 
καὶ Μαχαιροῦντος ἀποδράντων. <milestone n="211" unit="section" />ἐλθὼν οὖν ἐπὶ τὸν τόπον
καὶ γνοὺς τὴν ἀγγελίαν οὐκ ἐψευσμένην πρῶτον μὲν τοῖς ἱππεῦσιν
ἅπαν κυκλοῦται τὸ χωρίον, ὅπως τοῖς διεκπαίεσθαι τολμῶσιν τῶν
Ἰουδαίων ἄπορος ἡ φυγὴ γίνηται διὰ τοὺς ἱππέας: τοὺς δὲ πεζοὺς
ἐκέλευσεν δενδροτομεῖν τὴν ὕλην, εἰς ἣν καταπεφεύγεσαν. <milestone n="212" unit="section" />καθίστανται 
δὲ διὰ τοῦτο πρὸς ἀνάγκην οἱ Ἰουδαῖοι τοῦ δρᾶν τι γενναῖον
ὡς ἐκ παραβόλου ἀγωνίσασθαι τάχα ἂν καὶ διαφυγόντες, ἀθρόοι
δὲ καὶ μετὰ βοῆς ᾁξαντες ἐνέπιπτον τοῖς κεκυκλωμένοις. <milestone n="213" unit="section" />οἱ δ᾽
αὐτοὺς ἐδέχοντο καρτερῶς, καὶ πολλῇ τῶν μὲν ἀπονοίᾳ τῶν δὲ φιλονεικίᾳ 
χρωμένων χρόνος μὲν οὐκ ὀλίγος διὰ τοῦτο τῇ μάχῃ προύβη,
τέλος δ᾽ αὐτῆς οὐχ ὅμοιον ἀπέβη τοῖς ἀγωνισαμένοις. <milestone n="214" unit="section" />Ῥωμαίων
μὲν γὰρ δώδεκα τοὺς πάντας συνέβη πεσεῖν ὀλίγους τε τρωθῆναι,
Ἰουδαίων δὲ ἐκ τῆς μάχης ταύτης οὐδεὶς διέφυγεν, ἀλλ᾽ ὄντες οὐκ
ἐλάττους τρισχιλίων πάντες ἀπέθανον, <milestone n="215" unit="section" />καὶ ὁ στρατηγὸς αὐτῶν
Ἰούδας ὁ τοῦ Ἀρεῖ παῖς, περὶ οὗ πρότερον εἰρήκαμεν ὅτι τάξεως
ἡγούμενός τινος ἐν τῇ πολιορκίᾳ τῶν Ἱεροσολύμων κατά τινας διαδὺς
τῶν ὑπονόμων ἔλαθεν ἀποδράς.
<milestone n="6" unit="Whiston section" /><milestone n="216" unit="section" /></p><p>Περὶ δὲ τὸν αὐτὸν καιρὸν ἐπέστειλε Καῖσαρ Βάσσῳ καὶ
Λαβερίῳ Μαξίμῳ, οὗτος δὲ ἦν ἐπίτροπος, κελεύων πᾶσαν γῆν ἀποδόσθαι 
τῶν Ἰουδαίων. <milestone n="217" unit="section" />οὐ γὰρ κατῴκισεν ἐκεῖ πόλιν ἰδίαν αὑτῷ τὴν
χώραν φυλάττων, ὀκτακοσίοις δὲ μόνοις ἀπὸ τῆς στρατιᾶς διαφειμένοις 
χωρίον ἔδωκεν εἰς κατοίκησιν, ὃ καλεῖται μὲν Ἀμμαοῦς, <pb />
ἀπέχει δὲ τῶν Ἱεροσολύμων σταδίους τριάκοντα. <milestone n="218" unit="section" />φόρον δὲ τοῖς
ὁπουδηποτοῦν οὖσιν Ἰουδαίοις ἐπέβαλεν δύο δραχμὰς ἕκαστον
κελεύσας ἀνὰ πᾶν ἔτος εἰς τὸ Καπετώλιον φέρειν, ὥσπερ πρότερον
εἰς τὸν ἐν Ἱεροσολύμοις νεὼν συνετέλουν. καὶ τὰ μὲν Ἰουδαίων
τότε τοιαύτην εἶχε κατάστασιν.
<milestone n="7" unit="Whiston chapter" /><milestone n="1" unit="Whiston section" /><milestone n="219" unit="section" /></p><p>Ἤδη δὲ ἔτος τέταρτον Οὐεσπασιανοῦ διέποντος τὴν
ἡγεμονίαν συνέβη τὸν βασιλέα τῆς Κομμαγηνῆς Ἀντίοχον μεγάλαις
συμφοραῖς πανοικεσίᾳ περιπεσεῖν ἀπὸ τοιαύτης αἰτίας: <milestone n="220" unit="section" />Καισέννιος 
Παῖτος, ὁ τῆς Συρίας ἡγεμὼν τότε καθεστηκώς, εἴτ᾽ οὖν ἀληθεύων 
εἴτε καὶ διὰ τὴν πρὸς Ἀντίοχον ἔχθραν, οὐ σφόδρα γὰρ τὸ
σαφὲς ἠλέγχθη, <milestone n="221" unit="section" />γράμματα πρὸς Καίσαρα διεπέμψατο, λέγων τὸν
Ἀντίοχον μετὰ τοῦ παιδὸς Ἐπιφανοῦς διεγνωκέναι Ῥωμαίων ἀφίστασθαι 
συνθήκας πρὸς τὸν βασιλέα τῶν Πάρθων πεποιημένον:
<milestone n="222" unit="section" />δεῖν οὖν προκαταλαβεῖν αὐτούς, μὴ φθάσαντες τῶν πραγμάτων
[ἄρξασθαι] πᾶσαν τὴν Ῥωμαίων ἀρχὴν πολέμῳ συνταράξωσιν. <milestone n="223" unit="section" />ἔμελλε
Καῖσαρ τοιούτου μηνύματος αὐτῷ προσπεσόντος μὴ περιορᾶν: καὶ
γὰρ ἡ γειτνίασις τῶν βασιλέων ἐποίει τὸ πρᾶγμα μείζονος ἄξιον
προνοίας: <milestone n="224" unit="section" />τὰ γὰρ Σαμόσατα τῆς Κομμαγηνῆς μεγίστη πόλις κεῖται
παρὰ τὸν Εὐφράτην, ὥστ᾽ εἶναι τοῖς Πάρθοις, εἴ τι τοιοῦτον διενενόηντο, 
ῥᾴστην μὲν τὴν διάβασιν βεβαίαν δὲ τὴν ὑποδοχήν. <milestone n="225" unit="section" />πιστευθεὶς 
οὖν Παῖτος καὶ λαβὼν ἐξουσίαν πράττειν ἃ δοκεῖ συμφέρειν
οὐκ ἐμέλλησεν, ἐξαίφνης δὲ τῶν περὶ τὸν Ἀντίοχον οὐδὲν προσδοκώντων 
εἰς τὴν Κομμαγηνὴν ἐνέβαλεν, τῶν μὲν ταγμάτων ἄγων
τὸ ἕκτον καὶ πρὸς τούτῳ λόχους καί τινας ἴλας ἱππέων: <milestone n="226" unit="section" />συνεμάχουν 
δὲ καὶ βασιλεῖς αὐτῷ τῆς μὲν Χαλκιδικῆς λεγομένης Ἀριστόβουλος, 
τῆς Ἐμέσης δὲ καλουμένης Σόαιμος. <milestone n="227" unit="section" />ἦν δ᾽ αὐτοῖς τὰ περὶ
τὴν εἰσβολὴν ἀνανταγώνιστα: τῶν γὰρ κατὰ τὴν χώραν οὐδεὶς ἤθελε
χεῖρας ἀνταίρειν. <milestone n="228" unit="section" />Ἀντίοχος δὲ τῆς ἀγγελίας ἀδοκήτως προσπεσούσης 
πολέμου μὲν οὐδὲ ἐπίνοιαν πρὸς Ῥωμαίους ἔσπασεν, ἔγνω δὲ
πᾶσαν τὴν βασιλείαν ὡς εἶχεν ἐπὶ σχήματος καταλιπὼν μετὰ γυναικὸς 
καὶ τέκνων ὑπεξελθεῖν, οὕτως ἂν οἰόμενος καθαρὸν Ῥωμαίοις
αὑτὸν ἀποδεῖξαι τῆς ἐπενηνεγμένης αἰτίας. <milestone n="229" unit="section" />καὶ προελθὼν ἀπὸ
τῆς πόλεως ἑκατὸν σταδίους πρὸς τοῖς εἴκοσιν εἰς τὸ πεδίον ἐν
αὐτῷ καταυλίζεται.
<milestone n="2" unit="Whiston section" /><milestone n="230" unit="section" /></p><p>Παῖτος δὲ ἐπὶ μὲν τὰ Σαμόσατα τοὺς καταληψομένους ἀποστέλλει 
καὶ δι᾽ ἐκείνων εἶχε τὴν πόλιν, αὐτὸς δὲ μετὰ τῆς ἄλλης
δυνάμεως ἐπ᾽ Ἀντίοχον ἐποιεῖτο τὴν ὁρμήν. <milestone n="231" unit="section" />οὐ μὴν ὁ βασιλεὺς
οὐδ᾽ ὑπὸ τῆς ἀνάγκης προήχθη πρᾶξαί τι πρὸς Ῥωμαίους πολεμικόν, 
ἀλλὰ τὴν αὐτοῦ τύχην ὀδυρόμενος ὅ τι δέοι παθεῖν ὑπέμενε: 
<milestone n="232" unit="section" />νέοις δὲ καὶ πολέμων ἐμπείροις καὶ ῥώμῃ σωμάτων διαφέρουσιν 
οὐ ῥᾴδιον ἦν τοῖς παισὶν αὐτοῦ τὴν συμφορὰν ἀμαχεὶ καρτερεῖν: 
τρέπονται οὖν πρὸς ἀλκὴν Ἐπιφανής τε καὶ Καλλίνικος.
<milestone n="233" unit="section" />σφοδρᾶς δὲ τῆς μάχης καὶ παρ᾽ ὅλην τὴν ἡμέραν γενομένης αὐτοὶ
τὴν ἀνδρείαν διαπρεπῆ παρέσχον καὶ μηδὲν ἐλαττωθείσῃ τῇ σφετέρᾳ 
δυνάμει [ἑσπέρᾳ] διελύθησαν. <milestone n="234" unit="section" />Ἀντιόχῳ δ᾽ οὐδ᾽ ἐπὶ τῇ μάχῃ
τοῦτον κεχωρηκυίᾳ τὸν τρόπον μένειν ἀνεκτὸν ἐδόκει, λαβὼν δὲ τὴν
γυναῖκα καὶ τὰς θυγατέρας μετ᾽ ἐκείνων ἐποιεῖτο τὴν φυγὴν εἰς <pb />
Κιλικίαν, καὶ τοῦτο πράξας τὰ φρονήματα τῶν οἰκείων στρατιωτῶν 
κατέκλασεν: <milestone n="235" unit="section" />ὡς γὰρ κατεγνωσμένης ὑπ᾽ αὐτοῦ τῆς βασιλείας
ἀπέστησαν καὶ πρὸς τοὺς Ῥωμαίους μετεβάλοντο, καὶ πάντων πρόδηλος 
ἦν ἀπόγνωσις. <milestone n="236" unit="section" />πρὶν οὖν τελέως ἐρημωθῆναι τῶν συμμάχων
τοῖς περὶ τὸν Ἐπιφανῆ σώζειν αὑτοὺς ἐκ τῶν πολεμίων ἦν ἀναγκαῖον, 
καὶ γίνονται δέκα σύμπαντες ἱππεῖς οἱ μετ᾽ αὐτῶν τὸν Εὐφράτην 
διαβαλόντες, <milestone n="237" unit="section" />ἔνθεν ἤδη μετ᾽ ἀδείας πρὸς τὸν βασιλέα τῶν
Πάρθων Βολογέσην κομισθέντες οὐχ ὡς φυγάδες ὑπερηφανήθησαν,
ἀλλ᾽ ὡς ἔτι τὴν παλαιὰν ἔχοντες εὐδαιμονίαν πάσης τιμῆς ἠξιώθησαν.
<milestone n="3" unit="Whiston section" /><milestone n="238" unit="section" /></p><p>Ἀντιόχῳ δ᾽ εἰς Ταρσὸν ἀφιγμένῳ τῆς Κιλικίας ἑκατοντάρχην 
Παῖτος ἐπιπέμψας δεδεμένον αὐτὸν εἰς Ῥώμην ἀπέστειλεν.
<milestone n="239" unit="section" />Οὐεσπασιανὸς δ᾽ οὕτως οὐχ ὑπέμεινεν πρὸς αὐτὸν ἀναχθῆναι τὸν
βασιλέα, τῆς παλαιᾶς ἀξιῶν φιλίας μᾶλλον αἰδῶ λαβεῖν ἢ διὰ τὴν
τοῦ πολέμου πρόφασιν ἀπαραίτητον ὀργὴν διαφυλάττειν. <milestone n="240" unit="section" />κελεύει
δὴ καθ᾽ ὁδὸν ἔτ᾽ ὄντος αὐτοῦ τῶν δεσμῶν ἀφαιρεθῆναι καὶ παρέντα
τὴν εἰς τὴν Ῥώμην ἄφιξιν τὸ νῦν ἐν Λακεδαίμονι διάγειν, δίδωσί
τε μεγάλας αὐτῷ προσόδους χρημάτων, ὅπως μὴ μόνον ἄφθονον
ἀλλὰ καὶ βασιλικὴν ἔχοι τὴν δίαιταν. <milestone n="241" unit="section" />ταῦτα τοῖς περὶ τὸν Ἐπιφανῆ 
πυθομένοις, πρότερον σφόδρα περὶ τοῦ πατρὸς δεδιόσιν ἀνείθησαν 
αἱ ψυχαὶ μεγάλης καὶ δυσδιαθέτου φροντίδος. <milestone n="242" unit="section" />ἐλπὶς δὲ καὶ
αὐτοῖς τῶν παρὰ Καίσαρος διαλλαγῶν ἐγένετο Βολογέσου περὶ
αὐτῶν ἐπιστείλαντος: οὐδὲ γὰρ εὐδαιμονοῦντες ὑπέμενον ἔξω τῆς
Ῥωμαίων ζῆν ἡγεμονίας. <milestone n="243" unit="section" />δόντος δὲ Καίσαρος ἡμέρως αὐτοῖς τὴν
ἄδειαν εἰς Ῥώμην παρεγένοντο, τοῦ τε πατρὸς ὡς αὐτοὺς ἐκ τῆς
Λακεδαίμονος εὐθὺς ἐλθόντος πάσης ἀξιούμενοι τιμῆς κατέμενον
ἐνταῦθα. <pb />
<milestone n="4" unit="Whiston section" /><milestone n="244" unit="section" /></p><p>Τὸ δὲ τῶν Ἀλανῶν ἔθνος ὅτι μέν εἰσι Σκύθαι περὶ τὸν
Τάναϊν καὶ τὴν Μαιῶτιν λίμνην κατοικοῦντες, πρότερόν που δεδηλώκαμεν, 
<milestone n="245" unit="section" />κατὰ τούτους δὲ τοὺς χρόνους διανοηθέντες εἰς τὴν Μηδίαν 
καὶ προσωτέρω ταύτης ἔτι καθ᾽ ἁρπαγὴν ἐμβαλεῖν τῷ βασιλεῖ
τῶν Ὑρκανῶν διαλέγονται: τῆς παρόδου γὰρ οὗτος δεσπότης ἐστίν,
ἣν ὁ βασιλεὺς Ἀλέξανδρος πύλαις σιδηραῖς κλειστὴν ἐποίησε.
<milestone n="246" unit="section" />κἀκείνου τὴν εἴσοδον αὐτοῖς παρασχόντος ἀθρόοι καὶ μηδὲν προϋποπτεύσασι 
τοῖς Μήδοις ἐπιπεσόντες χώραν πολυάνθρωπον καὶ
παντοίων ἀνάμεστον βοσκημάτων διήρπαζον μηδενὸς αὐτοῖς τολμῶντος 
ἀνθίστασθαι. <milestone n="247" unit="section" />καὶ γὰρ ὁ βασιλεύων τῆς χώρας Πάκορος
ὑπὸ δέους εἰς τὰς δυσχωρίας ἀναφεύγων τῶν μὲν ἄλλων ἁπάντων
παρακεχωρήκει, μόλις δὲ παρ᾽ αὐτῶν ἐρρύσατο τήν τε γυναῖκα καὶ
τὰς παλλακὰς αἰχμαλώτους γενομένας ἑκατὸν δοὺς τάλαντα. <milestone n="248" unit="section" />μετὰ
πολλῆς οὖν ῥᾳστώνης ἀμαχεὶ ποιούμενοι τὰς ἁρπαγὰς μέχρι τῆς
Ἀρμενίας προῆλθον πάντα λεηλατοῦντες. <milestone n="249" unit="section" />Τιριδάτης δ᾽ αὐτῆς ἐβασίλευεν, 
ὃς ὑπαντιάσας αὐτοῖς καὶ ποιησάμενος μάχην παρὰ μικρὸν
ἦλθεν ἐπ᾽ αὐτῆς ζωὸς ἁλῶναι τῆς παρατάξεως: <milestone n="250" unit="section" />βρόχον γὰρ αὐτῷ
περιβαλών τις ἔμελλεν ἐπισπάσειν, εἰ μὴ τῷ ξίφει θᾶττον ἐκεῖνος
τὸν τόνον κόψας ἔφθη διαφυγεῖν. <milestone n="251" unit="section" />οἱ δὲ καὶ διὰ τὴν μάχην ἔτι
μᾶλλον ἀγριωθέντες τὴν μὲν χώραν ἐλυμήναντο, πολὺ δὲ πλῆθος
ἀνθρώπων καὶ τῆς ἄλλης λείας ἄγοντες ἐξ ἀμφοῖν τῶν βασιλειῶν
πάλιν εἰς τὴν οἰκείαν ἀνεκομίσθησαν.
<milestone n="8" unit="Whiston chapter" /><milestone n="1" unit="Whiston section" /><milestone n="252" unit="section" /></p><p>Ἐπὶ δὲ τῆς Ἰουδαίας Βάσσου τελευτήσαντος Φλαύιος
Σίλβας διαδέχεται τὴν ἡγεμονίαν, καὶ τὴν μὲν ἄλλην ὁρῶν ἅπασαν <pb />
τῷ πολέμῳ κεχειρωμένην, ἓν δὲ μόνον ἔτι φρούριον ἀφεστηκός,
ἐστράτευσεν ἐπὶ τοῦτο πᾶσαν τὴν ἐν τοῖς τόποις δύναμιν συναγαγών: 
καλεῖται δὲ τὸ φρούριον Μασάδα. <milestone n="253" unit="section" />προειστήκει δὲ τῶν
κατειληφότων αὐτὸ σικαρίων δυνατὸς ἀνὴρ Ἐλεάζαρος, ἀπόγονος
Ἰούδα τοῦ πείσαντος Ἰουδαίους οὐκ ὀλίγους, ὡς πρότερον δεδηλώκαμεν, 
μὴ ποιεῖσθαι τὰς ἀπογραφάς, ὅτε Κυρίνιος τιμητὴς εἰς
τὴν Ἰουδαίαν ἐπέμφθη. <milestone n="254" unit="section" />τότε γὰρ οἱ σικάριοι συνέστησαν ἐπὶ τοὺς
ὑπακούειν Ῥωμαίων θέλοντας καὶ πάντα τρόπον ὡς πολεμίοις προσεφέροντο, 
τὰς μὲν κτήσεις ἁρπάζοντες καὶ περιελαύνοντες, ταῖς δ᾽
οἰκήκεσιν αὐτῶν πῦρ ἐνιέντες: <milestone n="255" unit="section" />οὐδὲν γὰρ ἀλλοφύλων αὐτοὺς ἔφασκον
διαφέρειν οὕτως ἀγεννῶς τὴν περιμάχητον Ἰουδαίοις ἐλευθερίαν
προεμένους καὶ δουλείαν αἱρεῖσθαι τὴν ὑπὸ Ῥωμαίοις ἀνωμολογηκότας. 
<milestone n="256" unit="section" />ἦν δ᾽ ἄρα τοῦτο πρόφασις εἰς παρακάλυμμα τῆς ὠμότητος 
καὶ τῆς πλεονεξίας ὑπ᾽ αὐτῶν λεγόμενον: σαφὲς δὲ διὰ τῶν
ἔργων ἐποίησαν. <milestone n="257" unit="section" />οἱ μὲν γὰρ αὐτοῖς τῆς ἀποστάσεως ἐκοινώνησαν
καὶ τοῦ πρὸς Ῥωμαίους συνήραντο πολέμου * καὶ παρ᾽ ἐκείνων δὲ
τολμήματα χείρω πρὸς αὐτοὺς ἐγένετο, <milestone n="258" unit="section" />κἀπὶ τῷ ψεύδεσθαι πάλιν
τὴν πρόφασιν ἐξελεγχόμενοι μᾶλλον ἐκάκουν τοὺς τὴν πονηρίαν
αὐτῶν διὰ τῆς δικαιολογίας ὀνειδίζοντας. <milestone n="259" unit="section" />ἐγένετο γάρ πως ὁ χρόνος <pb />
ἐκεῖνος παντοδαπῆς ἐν τοῖς Ἰουδαίοις πονηρίας πολύφορος, ὡς μηδὲν
κακίας ἔργον ἄπρακτον καταλιπεῖν, μηδ᾽ εἴ τι ἐπίνοια διαπλάττειν
ἐθελήσειεν, ἔχειν ἄν τι καινότερον ἐξευρεῖν. <milestone n="260" unit="section" />οὕτως ἰδίᾳ τε καὶ κοινῇ
πάντες ἐνόσησαν, καὶ προσυπερβάλλειν ἀλλήλους ἔν τε ταῖς πρὸς
θεὸν ἀσεβείαις καὶ ταῖς εἰς τοὺς πλησίον ἀδικίαις ἐφιλονείκησαν, 
οἱ μὲν δυνατοὶ τὰ πλήθη κακοῦντες, οἱ πολλοὶ δὲ τοὺς δυνατοὺς 
ἀπολλύναι σπεύδοντες: <milestone n="261" unit="section" />ἦν γὰρ ἐκείνοις μὲν ἐπιθυμία τοῦ
τυραννεῖν, τοῖς δὲ τοῦ βιάζεσθαι καὶ τὰ τῶν εὐπόρων διαρπάζειν.
<milestone n="262" unit="section" />πρῶτον οὖν οἱ σικάριοι τῆς παρανομίας καὶ τῆς πρὸς τοὺς
συγγενεῖς ἤρξαντο ὠμότητος, μήτε λόγον ἄρρητον εἰς ὕβριν μήτ᾽
ἔργον ἀπείρατον εἰς ὄλεθρον τῶν ἐπιβουλευθέντων παραλιπόντες.
<milestone n="263" unit="section" />ἀλλὰ καὶ τούτους Ἰωάννης ἀπέδειξεν αὐτοῦ μετριωτέρους: οὐ γὰρ
μόνον ἀνῄρει πάντας ὅσοι τὰ δίκαια καὶ συμφέροντα συνεβούλευον,
καθάπερ ἐχθίστοις μάλιστα δὴ τῶν πολιτῶν τοῖς τοιούτοις προσφερόμενος, 
ἀλλὰ καὶ κοινῇ τὴν πατρίδα μυρίων ἐνέπλησε κακῶν,
οἷα πράξειν ἔμελλεν ἄνθρωπος ἤδη καὶ τὸν θεὸν ἀσεβεῖν τετολμηκώς: 
<milestone n="264" unit="section" />τράπεζάν τε γὰρ ἄθεσμον παρετίθετο καὶ τὴν νενομισμένην
καὶ πάτριον ἐξεδιῄτησεν ἁγνείαν, ἵν᾽ ᾖ μηκέτι θαυμαστόν, εἰ τὴν
πρὸς ἀνθρώπους ἡμερότητα καὶ κοινωνίαν οὐκ ἐτήρησεν ὁ τῆς πρὸς
θεὸν εὐσεβείας οὕτω καταμανείς. <milestone n="265" unit="section" />πάλιν τοίνυν ὁ Γιώρα Σίμων τί
κακὸν οὐκ ἔδρασεν; ἢ ποίας ὕβρεως ἐλευθέρων ἀπέσχοντο σωμάτων
οἳ τοῦτον ἀνέδειξαν τύραννον; <milestone n="266" unit="section" />ποία δὲ αὐτοὺς φιλία, ποία δὲ συγγένεια 
πρὸς τοὺς ἐφ᾽ ἑκάστης ἡμέρας φόνους οὐχὶ θρασυτέρους
ἐποίησε; τὸ μὲν γὰρ τοὺς ἀλλοτρίους κακῶς ποιεῖν ἀγεννοῦς ἔργον
πονηρίας [εἶναι] ὑπελάμβανον, λαμπρὰν δὲ φέρειν ἐπίδειξιν ἡγοῦντο
τὴν ἐν τοῖς οἰκειοτάτοις ὠμότητα. <milestone n="267" unit="section" />παρημιλλήσατο δὲ καὶ τὴν τούτων
ἀπόνοιαν ἡ τῶν Ἰδουμαίων μανία: ἐκεῖνοι γὰρ οἱ μιαρώτατοι τοὺς
ἀρχιερέας κατασφάξαντες, ὅπως μηδὲ μέρος τι τῆς πρὸς τὸν θεὸν
εὐσεβείας διαφυλάττηται, πᾶν ὅσον ἦν λείψανον ἔτι πολιτικοῦ σχήματος 
ἐξέκοψαν, <milestone n="268" unit="section" />καὶ τὴν τελεωτάτην εἰσήγαγον διὰ πάντων ἀνομίαν,
ἐν ᾗ τὸ τῶν ζηλωτῶν κληθέντων γένος ἤκμασεν, οἳ τὴν προσηγορίαν
τοῖς ἔργοις ἐπηλήθευσαν: <milestone n="269" unit="section" />πᾶν γὰρ κακίας ἔργον ἐξεμιμήσαντο, μηδ᾽
εἴ τι πρότερον προϋπάρχον ἡ μνήμη παραδέδωκεν αὐτοὶ παραλιπόντες 
ἀζήλωτον. <milestone n="270" unit="section" />καίτοι τὴν προσηγορίαν αὑτοῖς ἀπὸ τῶν ἐπ᾽
ἀγαθῷ ζηλουμένων ἐπέθεσαν, ἢ κατειρωνευόμενοι τῶν ἀδικουμένων
διὰ τὴν αὐτῶν θηριώδη φύσιν ἢ τὰ μέγιστα τῶν κακῶν ἀγαθὰ
νομίζοντες. <milestone n="271" unit="section" />τοιγαροῦν προσῆκον ἕκαστοι τὸ τέλος εὕροντο τοῦ θεοῦ
τὴν ἀξίαν ἐπὶ πᾶσιν αὐτοῖς τιμωρίαν βραβεύσαντος: <milestone n="272" unit="section" />ὅσας γὰρ ἀνθρώπου 
δύναται φύσις κολάσεις ὑπομεῖναι, πᾶσαι κατέσκηψαν εἰς
αὐτοὺς μέχρι καὶ τῆς ἐσχάτης τοῦ βίου τελευτῆς, ἣν ὑπέμειναν ἐν
πολυτρόποις αἰκίαις ἀποθανόντες. <milestone n="273" unit="section" />οὐ μὴν ἀλλὰ φαίη τις ἂν αὐτοὺς
ἐλάττω παθεῖν ὧν ἔδρασαν: τὸ γὰρ δικαίως ἐπ᾽ αὐτῶν οὐ προσῆν.
<milestone n="274" unit="section" />τοὺς δὲ ταῖς ἐκείνων ὠμότησι περιπεσόντας οὐ τοῦ παρόντος ἂν
εἴη καιροῦ κατὰ τὴν ἀξίαν ὀδύρεσθαι: πάλιν οὖν ἐπάνειμι πρὸς
τὸ καταλειπόμενον μέρος τῆς διηγήσεως.
<milestone n="2" unit="Whiston section" /><milestone n="275" unit="section" /></p><p>Ἐπὶ γὰρ τὸν Ἐλεάζαρον καὶ τοὺς κατέχοντας σὺν αὐτῷ τὴν <pb />
Μασάδαν σικαρίους ὁ τῶν Ῥωμαίων στρατηγὸς ἧκε τὰς δυνάμεις
ἄγων, καὶ τῆς μὲν χώρας ἁπάσης εὐθὺς ἐκράτει φρουρὰς ἐν τοῖς
ἐπικαιροτάτοις αὐτῆς μέρεσιν ἐγκαταστήσας, <milestone n="276" unit="section" />τεῖχος δὲ περιέβαλε
κύκλῳ περὶ πᾶν τὸ φρούριον, ὅπως μηδενὶ τῶν πολιορκουμένων ᾖ
ῥᾴδιον διαφυγεῖν, καὶ διανέμει τοὺς φυλάξοντας. <milestone n="277" unit="section" />αὐτὸς δὲ καταστρατοπεδεύει 
τόπον ὡς μὲν πρὸς τὴν πολιορκίαν ἐπιτηδειότατον
ἐκλαβών, καθ᾽ ὃν αἱ τοῦ φρουρίου πέτραι τῷ πλησίον ὄρει συνήγγιζον, 
ἄλλως δὲ πρὸς ἀφθονίαν τῶν ἐπιτηδείων δύσκολον: <milestone n="278" unit="section" />οὐ γὰρ
ἡ τροφὴ μόνον πόρρωθεν ἐκομίζετο καὶ σὺν μεγάλῃ ταλαιπωρίᾳ
τῶν ἐπὶ τοῦτο τεταγμένων Ἰουδαίων, ἀλλὰ καὶ τὸ ποτὸν ἦν ἀγώγιμον 
[εἰς τὸ στρατόπεδον] τοῦ τόπου μηδεμίαν ἐγγὺς πηγὴν ἀναδιδόντος. 
<milestone n="279" unit="section" />ταῦτ᾽ οὖν προοικονομησάμενος ὁ Σίλβας ἐπὶ τὴν πολιορκίαν 
ἐτράπετο πολλῆς ἐπιτεχνήσεως καὶ ταλαιπωρίας δεομένην διὰ
τὴν ὀχυρότητα τοῦ φρουρίου τοιοῦδε τὴν φύσιν ὑπάρχοντος:
<milestone n="3" unit="Whiston section" /><milestone n="280" unit="section" /></p><p>Πέτραν οὐκ ὀλίγην τῇ περιόδῳ καὶ μῆκος ὑψηλὴν πανταχόθεν 
περιερρώγασι βαθεῖαι φάραγγες κάτωθεν ἐξ ἀοράτου τέρματος 
κρημνώδεις καὶ πάσῃ βάσει ζῴων ἀπρόσιτοι, πλὴν ὅσον κατὰ
δύο τόπους τῆς πέτρας εἰς ἄνοδον οὐκ εὐμαρῆ παρεικούσης. <milestone n="281" unit="section" />ἔστι
δὲ τῶν ὁδῶν ἡ μὲν ἀπὸ τῆς Ἀσφαλτίτιδος λίμνης πρὸς ἥλιον ἀνίσχοντα, 
καὶ πάλιν ἀπὸ τῆς δύσεως ᾗ ῥᾷον πορευθῆναι. <milestone n="282" unit="section" />καλοῦσι
δὲ τὴν ἑτέραν ὄφιν, τῇ στενότητι προσεικάσαντες καὶ τοῖς συνεχέσιν
ἑλιγμοῖς: κλᾶται γὰρ περὶ τὰς τῶν κρημνῶν ἐξοχὰς καὶ πολλάκις
εἰς αὑτὴν ἀνατρέχουσα καὶ κατὰ μικρὸν αὖθις ἐκμηκυνομένη μόλις
ψαύει τοῦ πρόσω. <milestone n="283" unit="section" />δεῖ δὲ παραλλὰξ τὸν δι᾽ αὐτῆς βαδίζοντα τὸν <pb />
ἕτερον τῶν ποδῶν ἐρείδεσθαι. ἔστι δὲ πρόδηλος ὄλεθρος: ἑκατέρωθεν 
γὰρ βάθος κρημνῶν ὑποκέχηνε τῇ φοβερότητι πᾶσαν εὐτολμίαν 
ἐκπλῆξαι δυνάμενον. <milestone n="284" unit="section" />διὰ τοιαύτης οὖν ἐλθόντι σταδίους τριάκοντα 
κορυφὴ τὸ λοιπόν ἐστιν οὐκ εἰς ὀξὺ τέρμα συνηγμένη, ἀλλ᾽
ὥστ᾽ εἶναι κατ᾽ ἄκρας ἐπίπεδον. <milestone n="285" unit="section" />ἐπὶ ταύτῃ πρῶτον μὲν ὁ ἀρχιερεὺς 
ᾠκοδομήσατο φρούριον Ἰωνάθης καὶ προσηγόρευσε Μασάδαν,
ὕστερον δ᾽ Ἡρώδῃ τῷ βασιλεῖ διὰ πολλῆς ἐγένετο σπουδῆς ἡ τοῦ
χωρίου κατασκευή. <milestone n="286" unit="section" />τεῖχός τε γὰρ ἤγειρε περὶ πάντα τὸν κύκλον
τῆς κορυφῆς ἑπτὰ σταδίων ὄντα λευκοῦ μὲν λίθου πεποιημένον,
ὕψος δὲ δώδεκα καὶ πλάτος ὀκτὼ πήχεις ἔχον, <milestone n="287" unit="section" />τριάκοντα δὲ αὐτῷ
καὶ ἑπτὰ πύργοι πεντηκονταπήχεις ἀνειστήκεσαν, ἐξ ὧν ἦν εἰς οἰκήματα 
διελθεῖν περὶ πᾶν τὸ τεῖχος ἔνδον ᾠκοδομημένα. <milestone n="288" unit="section" />τὴν γὰρ
κορυφὴν πίονα καὶ πεδίου παντὸς οὖσαν μαλακωτέραν ἀνῆκεν εἰς
γεωργίαν ὁ βασιλεύς, ἵν᾽ εἴ ποτε τῆς ἔξωθεν τροφῆς ἀπορία γένοιτο, 
μηδὲ ταύτῃ κάμοιεν οἱ τὴν αὐτῶν σωτηρίαν τῷ φρουρίῳ
πεπιστευκότες. <milestone n="289" unit="section" />καὶ βασίλειον δὲ κατεσκεύασεν ἐν αὐτῷ κατὰ τὴν
ἀπὸ τῆς ἑσπέρας ἀνάβασιν, ὑποκάτω μὲν τῶν τῆς ἄκρας τειχῶν,
πρὸς δὲ τὴν ἄρκτον ἐκκλίνον. τοῦ δὲ βασιλείου τὸ τεῖχος ἦν ὕψει
μέγα καὶ καρτερόν, πύργους ἔχον ἑξηκονταπήχεις ἐγγωνίους τέτταρας.
<milestone n="290" unit="section" />ἥ τε τῶν οἰκημάτων ἔνδον καὶ στοῶν καὶ βαλανείων κατασκευὴ
παντοία καὶ πολυτελὴς ἦν, κιόνων μὲν ἁπανταχοῦ μονολίθων ὑφεστηκότων, 
τοίχων δὲ καὶ τῶν ἐν τοῖς οἰκήμασιν ἐδάφων λίθου
στρώσει πεποικιλμένων. <milestone n="291" unit="section" />πρὸς ἕκαστον δὲ τῶν οἰκουμένων τόπων
ἄνω τε καὶ περὶ τὸ βασίλειον καὶ πρὸ τοῦ τείχους πολλοὺς καὶ
μεγάλους ἐτετμήκει λάκκους ἐν ταῖς πέτραις φυλακτῆρας ὑδάτων, <pb />
μηχανώμενος εἶναι χορηγίαν ὅση τῷ ἐκ πηγῶν ἐστι χρωμένοις.
<milestone n="292" unit="section" />ὀρυκτὴ δ᾽ ὁδὸς ἐκ τοῦ βασιλείου πρὸς ἄκραν τὴν κορυφὴν ἀνέφερε
τοῖς ἔξωθεν ἀφανής. οὐ μὴν οὐδὲ ταῖς φανεραῖς ὁδοῖς ἦν οἷόν τε
χρήσασθαι ῥᾳδίως πολεμίους: <milestone n="293" unit="section" />ἡ μὲν γὰρ ἑῴα διὰ τὴν φύσιν, ὡς
προείπαμεν, ἐστὶν ἄβατος, τὴν δ᾽ ἀπὸ τῆς ἑσπέρας μεγάλῳ κατὰ
τὸ στενότατον πύργῳ διετείχισεν ἀπέχοντι τῆς ἄκρας πήχεων οὐκ
ἔλαττον διάστημα χιλίων, ὃν οὔτε παρελθεῖν δυνατὸν ἦν οὔτε ῥᾴδιον
ἑλεῖν: δυσέξοδος δὲ καὶ τοῖς μετὰ ἀδείας βαδίζουσιν ἐπεποίητο.
<milestone n="294" unit="section" />οὕτως μὲν οὖν πρὸς τὰς τῶν πολεμίων ἐφόδους φύσει τε καὶ χειροποιήτως 
τὸ φρούριον ὠχύρωτο.
<milestone n="4" unit="Whiston section" /><milestone n="295" unit="section" /></p><p>Τῶν δ᾽ ἔνδον ἀποκειμένων παρασκευῶν ἔτι μᾶλλον ἄν τις
ἐθαύμασε τὴν λαμπρότητα καὶ τὴν διαμονήν: <milestone n="296" unit="section" />σῖτός τε γὰρ ἀπέκειτο
πολὺς καὶ πολὺν χρόνον ἀρκεῖν ἱκανώτατος οἶνός τε πολὺς ἦν καὶ
ἔλαιον, ἔτι δὲ παντοῖος ὀσπρίων καρπὸς καὶ φοίνικες ἐσεσώρευντο.
<milestone n="297" unit="section" />πάντα δὲ εὗρεν ὁ Ἐλεάζαρος τοῦ φρουρίου μετὰ τῶν σικαρίων ἐγκρατὴς 
δόλῳ γενόμενος ἀκμαῖα καὶ μηδὲν τῶν νεωστὶ κειμένων
ἀποδέοντα: καίτοι σχεδὸν ἀπὸ τῆς παρασκευῆς εἰς τὴν ὑπὸ Ῥωμαίοις 
ἅλωσιν ἑκατὸν ἦν χρόνος ἐτῶν: ἀλλὰ καὶ Ῥωμαῖοι τοὺς περιλειφθέντας 
τῶν καρπῶν εὗρον ἀδιαφθόρους. <milestone n="298" unit="section" />αἴτιον δ᾽ οὐκ ἂν
ἁμάρτοι τις ὑπολαμβάνων εἶναι τὸν ἀέρα τῆς διαμονῆς ὕψει τῷ
περὶ τὴν ἄκραν πάσης ὄντα γεώδους καὶ θολερᾶς ἀμιγῆ κράσεως.
<milestone n="299" unit="section" />εὑρέθη δὲ καὶ παντοίων πλῆθος ὅπλων ὑπὸ τοῦ βασιλέως ἀποτεθησαυρισμένων, 
ὡς ἀνδράσιν ἀρκεῖν μυρίοις, ἀργός τε σίδηρος καὶ
χαλκὸς ἔτι δὲ καὶ μόλιβος, ἅτε δὴ τῆς παρασκευῆς ἐπὶ μεγάλαις <pb />
αἰτίαις γενομένης: <milestone n="300" unit="section" />λέγεται γὰρ αὑτῷ τὸν Ἡρώδην τοῦτο τὸ φρούριον
εἰς ὑποφυγὴν ἑτοιμάζειν διπλοῦν ὑφορώμενον κίνδυνον, τὸν μὲν
παρὰ τοῦ πλήθους τῶν Ἰουδαίων, μὴ καταλύσαντες ἐκεῖνον τοὺς
πρὸ αὐτοῦ βασιλέας ἐπὶ τὴν ἀρχὴν καταγάγωσι, τὸν μείζω δὲ καὶ
χαλεπώτερον ἐκ τῆς βασιλευούσης Αἰγύπτου Κλεοπάτρας. <milestone n="301" unit="section" />αὕτη
γὰρ τὴν αὑτῆς γνώμην οὐκ ἐπεῖχεν, ἀλλὰ πολλάκις Ἀντωνίῳ λόγους
προσέφερε τὸν μὲν Ἡρώδην ἀνελεῖν ἀξιοῦσα, χαρίσασθαι δ᾽ αὐτῇ
τὴν βασιλείαν τῶν Ἰουδαίων δεομένη. <milestone n="302" unit="section" />καὶ μᾶλλον ἄν τις ἐθαύμασεν,
ὅτι μηδέπω τοῖς προστάγμασιν Ἀντώνιος ὑπακηκόει κακῶς ὑπὸ
τοῦ πρὸς αὐτὴν ἔρωτος δεδουλωμένος, οὐχ ὅτι περὶ τοῦ μὴ χαρίσασθαι 
προσεδόκησεν. <milestone n="303" unit="section" />διὰ τοιούτους μὲν φόβους Ἡρώδης Μασάδαν
κατεσκευασμένος ἔμελλεν Ῥωμαίοις ἀπολείψειν ἔργον τοῦ πρὸς Ἰουδαίους 
πολέμου τελευταῖον.
<milestone n="5" unit="Whiston section" /><milestone n="304" unit="section" /></p><p>Ἐπεὶ γὰρ ἔξωθεν ἤδη περιτετειχίκει πάντα τὸν τόπον ὁ
τῶν Ῥωμαίων, ὡς προείπαμεν, ἡγεμών, καὶ τοῦ μή τινα ἀποδρᾶναι
πρόνοιαν ἐπεποίητο τὴν ἀκριβεστάτην, ἐνεχείρει τῇ πολιορκίᾳ μόνον
εὑρὼν ἕνα τόπον ἐπιβολὴν χωμάτων δέξασθαι δυνάμενον. <milestone n="305" unit="section" />μετὰ γὰρ
τὸν διατειχίζοντα πύργον τὴν ἀπὸ τῆς δύσεως ὁδὸν ἄγουσαν εἴς τε
τὸ βασίλειον καὶ τὴν ἀκρώρειαν ἦν τις ἐξοχὴ πέτρας εὐμεγέθης τῷ
πλάτει καὶ πολὺ προκύπτουσα, τοῦ δὲ ὕψους τῆς Μασάδας τριακοσίους 
πήχεις ὑποκάτω: Λευκὴν δ᾽ αὐτὴν ὠνόμαζον. <milestone n="306" unit="section" />ἐπὶ ταύτην
οὖν ἀναβὰς καὶ κατασχὼν αὐτὴν ὁ Σίλβας ἐκέλευε τὸν στρατὸν χοῦν
ἐπιφέρειν. τῶν δὲ προθύμως καὶ μετὰ πολλῆς χειρὸς ἐργαζομένων
στερεὸν εἰς διακοσίους πήχεις ὑψώθη τὸ χῶμα. <milestone n="307" unit="section" />οὐ μὴν οὔτε βέβαιον 
οὔτε αὔταρκες ἐδόκει τοῦτο τὸ μέτρον εἶναι τοῖς μηχανήμασιν <pb />
εἰς ἐπιβάθραν, ἀλλ᾽ ἐπ᾽ αὐτοῦ βῆμα λίθων μεγάλων συνηρμοσμένων 
ἐποιήθη πεντήκοντα πήχεων εὖρός τε καὶ ὕψος. <milestone n="308" unit="section" />ἦν δὲ τῶν
ἄλλων τε μηχανημάτων ἡ κατασκευὴ παραπλησία τοῖς ὑπὸ μὲν
Οὐεσπασιανοῦ πρότερον, μετὰ ταῦτα δ᾽ ὑπὸ Τίτου πρὸς τὰς πολιορκίας 
ἐπινοηθεῖσι, <milestone n="309" unit="section" />καὶ πύργος ἑξηκοντάπηχυς συνετελέσθη σιδήρῳ
καταπεφραγμένος ἅπας, ἐξ οὗ πολλοῖς ὀξυβελέσι καὶ πετροβόλοις
βάλλοντες οἱ Ῥωμαῖοι τοὺς ἀπὸ τοῦ τείχους μαχομένους ταχέως
ἀνέστειλαν καὶ προκύπτειν ἐκώλυσαν. <milestone n="310" unit="section" />ἐν ταὐτῷ δὲ καὶ κριὸν ὁ
Σίλβας μέγαν κατασκευασάμενος, συνεχεῖς κελεύσας ποιεῖσθαι τῷ
τείχει τὰς ἐμβολὰς μόλις μὲν ἀλλ᾽ οὖν ἀναρρήξας τι μέρος κατήρειψε. 
<milestone n="311" unit="section" />φθάνουσι δ᾽ οἱ σικάριοι ταχέως ἔνδοθεν οἰκοδομησάμενοι
τεῖχος ἕτερον, ὃ μηδὲ ὑπὸ τῶν μηχανημάτων ἔμελλεν ὅμοιόν τι πείσεσθαι: 
μαλακὸν γὰρ αὐτὸ καὶ τὴν σφοδρότητα τῆς ἐμβολῆς ὑπεκλύειν 
δυνάμενον τοιῷδε τρόπῳ κατεσκεύασαν. <milestone n="312" unit="section" />δοκοὺς μεγάλας ἐπὶ
μῆκος προσεχεῖς ἀλλήλαις κατὰ τὴν τομὴν συνέθεσαν. δύο δὲ ἦσαν
τούτων στίχοι παράλληλοι τοσοῦτον διεστῶτες ὅσον εἶναι πλάτος
τείχους, καὶ μέσον ἀμφοῖν τὸν χοῦν ἐνεφόρουν. <milestone n="313" unit="section" />ὅπως δὲ μηδὲ
ὑψουμένου τοῦ χώματος ἡ γῆ διαχέοιτο, πάλιν ἑτέραις δοκοῖς ἐπικαρσίαις 
τὰς κατὰ μῆκος κειμένας διέδεον. <milestone n="314" unit="section" />ἦν οὖν ἐκείνοις μὲν
οἰκοδομίᾳ τὸ ἔργον παραπλήσιον, τῶν μηχανημάτων δ᾽ αἱ πληγαὶ
φερόμεναι πρὸς εἶκον ἐξελύοντο καὶ τῷ σάλῳ συνιζάνον ἐποίουν
αὐτὸ στεριφώτερον. <milestone n="315" unit="section" />τοῦτο συνιδὼν ὁ Σίλβας πυρὶ μᾶλλον αἱρήσειν <pb />
ἐνόμιζεν τὸ τεῖχος, καὶ τοῖς στρατιώταις προσέταττε λαμπάδας
αἰθομένας ἀθρόους ἐσακοντίζειν. <milestone n="316" unit="section" />τὸ δὲ οἷα δὴ ξύλων τὸ πλέον
πεποιημένον ταχὺ τοῦ πυρὸς ἀντελάβετο καὶ τῇ χαυνότητι πυρωθὲν
διὰ βάθους φλόγα πολλὴν ἐξεπύρσευσεν. <milestone n="317" unit="section" />ἀρχομένου μὲν οὖν ἔτι
τοῦ πυρὸς βορρᾶς ἐμπνέων τοῖς Ῥωμαίοις φοβερὸς ἦν: ἄνωθεν γὰρ
ἀποστρέφων ἐπ᾽ ἐκείνους ἤλαυνε τὴν φλόγα, καὶ σχεδὸν ἤδη τῶν
μηχανημάτων ὡς συμφλεγησομένων ἀπέγνωσαν: <milestone n="318" unit="section" />ἔπειτα δ᾽ αἰφνίδιον
νότος μεταβαλὼν καθάπερ ἐκ δαιμονίου προνοίας καὶ πολὺς ἐναντίον 
πνεύσας τῷ τείχει φέρων αὐτὴν προσέβαλε, καὶ πᾶν ἤδη διὰ
βάθους ἐφλέγετο. <milestone n="319" unit="section" />Ῥωμαῖοι μὲν οὖν τῇ παρὰ τοῦ θεοῦ συμμαχίᾳ
κεχρημένοι χαίροντες εἰς τὸ στρατόπεδον ἀπηλλάττοντο μεθ᾽ ἡμέραν 
ἐπιχειρεῖν τοῖς πολεμίοις διεγνωκότες καὶ τὰς φυλακὰς νύκτωρ
ἐπιμελεστέρας ἐποιήσαντο, μή τινες αὐτῶν λάθωσιν ἀποδράντες.
<milestone n="6" unit="Whiston section" /><milestone n="320" unit="section" /></p><p>Οὐ μὴν οὔτε αὐτὸς Ἐλεάζαρος ἐν νῷ δρασμὸν ἔλαβεν οὔτε
ἄλλῳ τινὶ τοῦτο ποιεῖν ἔμελλεν ἐπιτρέψειν. <milestone n="321" unit="section" />ὁρῶν δὲ τὸ μὲν τεῖχος
ὑπὸ τοῦ πυρὸς ἀναλούμενον, ἄλλον δὲ οὐδένα σωτηρίας τρόπον
οὐδ᾽ ἀλκῆς ἐπινοῶν, ἃ δὲ ἔμελλον Ῥωμαῖοι δράσειν αὐτοὺς καὶ
τέκνα καὶ γυναῖκας [αὐτῶν], εἰ κρατήσειαν, ὑπ᾽ ὀφθαλμοὺς αὑτῷ
τιθέμενος, θάνατον κατὰ πάντων ἐβουλεύσατο. <milestone n="322" unit="section" />καὶ τοῦτο κρίνας
ἐκ τῶν παρόντων ἄριστον, τοὺς ἀνδρωδεστάτους τῶν ἑταίρων συναγαγὼν 
τοιούτοις ἐπὶ τὴν πρᾶξιν λόγοις παρεκάλει: <milestone n="323" unit="section" />“πάλαι διεγνωκότας 
ἡμᾶς, ἄνδρες ἀγαθοί, μήτε Ῥωμαίοις μήτ᾽ ἄλλῳ τινὶ δουλεύειν 
ἢ θεῷ, μόνος γὰρ οὗτος ἀληθής ἐστι καὶ δίκαιος ἀνθρώπων
δεσπότης, ἥκει νῦν καιρὸς ἐπαληθεῦσαι κελεύων τὸ φρόνημα τοῖς <pb />
ἔργοις. <milestone n="324" unit="section" />πρὸς ὃν αὑτοὺς μὴ καταισχύνωμεν πρότερον μηδὲ δουλείαν
ἀκίνδυνον ὑπομείναντες, νῦν δὲ μετὰ δουλείας ἑλόμενοι τιμωρίας
ἀνηκέστους, εἰ ζῶντες ὑπὸ Ῥωμαίοις ἐσόμεθα: πρῶτοί τε γὰρ πάντων 
ἀπέστημεν καὶ πολεμοῦμεν αὐτοῖς τελευταῖοι. <milestone n="325" unit="section" />νομίζω δὲ καὶ
παρὰ θεοῦ ταύτην δεδόσθαι χάριν τοῦ δύνασθαι καλῶς καὶ ἐλευθέρως 
ἀποθανεῖν, ὅπερ ἄλλοις οὐκ ἐγένετο παρ᾽ ἐλπίδα κρατηθεῖσιν. 
<milestone n="326" unit="section" />ἡμῖν δὲ πρόδηλος μέν ἐστιν ἡ γενησομένη μεθ᾽ ἡμέραν ἅλωσις, 
ἐλευθέρα δὲ ἡ τοῦ γενναίου θανάτου μετὰ τῶν φιλτάτων αἵρεσις.
οὔτε γὰρ τοῦτ᾽ ἀποκωλύειν οἱ πολέμιοι δύνανται πάντως εὐχόμενοι
ζῶντας ἡμᾶς παραλαβεῖν, οὔθ᾽ ἡμεῖς ἐκείνους ἔτι νικᾶν μαχόμενοι.
<milestone n="327" unit="section" />ἔδει μὲν γὰρ εὐθὺς ἴσως ἐξ ἀρχῆς, ὅτε τῆς ἐλευθερίας ἡμῖν ἀντιποιεῖσθαι 
θελήσασι πάντα καὶ παρ᾽ ἀλλήλων ἀπέβαινε χαλεπὰ καὶ
παρὰ τῶν πολεμίων χείρω, τῆς τοῦ θεοῦ γνώμης στοχάζεσθαι καὶ
γινώσκειν, ὅτι τὸ πάλαι φίλον αὐτῷ φῦλον Ἰουδαίων κατέγνωστο:
<milestone n="328" unit="section" />μένων γὰρ εὐμενὴς ἢ μετρίως γοῦν ἀπηχθημένος, οὐκ ἂν τοσούτων
μὲν ἀνθρώπων περιεῖδεν ὄλεθρον, προήκατο δὲ τὴν ἱερωτάτην αὐτοῦ
πόλιν πυρὶ καὶ κατασκαφαῖς πολεμίων. <milestone n="329" unit="section" />ἡμεῖς δ᾽ ἄρα καὶ μόνοι
τοῦ παντὸς Ἰουδαίων γένους ἠλπίσαμεν περιέσεσθαι τὴν ἐλευθερίαν
φυλάξαντες, ὥσπερ ἀναμάρτητοι πρὸς τὸν θεὸν γενόμενοι καὶ μηδεμιᾶς 
μετασχόντες *, οἳ καὶ τοὺς ἄλλους ἐδιδάξαμεν; <milestone n="330" unit="section" />τοιγαροῦν ὁρᾶτε,
πῶς ἡμᾶς ἐλέγχει μάταια προσδοκήσαντας κρείττονα τῶν ἐλπίδων
τὴν ἐν τοῖς δεινοῖς ἀνάγκην ἐπαγαγών: <milestone n="331" unit="section" />οὐδὲ γὰρ ἡ τοῦ φρουρίου
φύσις ἀνάλωτος οὖσα πρὸς σωτηρίαν ὠφέληκεν, ἀλλὰ καὶ τροφῆς
ἀφθονίαν καὶ πλῆθος ὅπλων καὶ τὴν ἄλλην ἔχοντες παρασκευὴν
περιττεύουσαν ὑπ᾽ αὐτοῦ περιφανῶς τοῦ θεοῦ τὴν ἐλπίδα τῆς <pb />
σωτηρίας ἀφῃρήμεθα. <milestone n="332" unit="section" />τὸ γὰρ πῦρ εἰς τοὺς πολεμίους φερόμενον
οὐκ αὐτομάτως ἐπὶ τὸ κατασκευασθὲν τεῖχος ὑφ᾽ ἡμῶν ἀνέστρεψεν,
ἀλλ᾽ ἔστι ταῦτα χόλος πολλῶν ἀδικημάτων, ἃ μανέντες εἰς τοὺς
ὁμοφύλους ἐτολμήσαμεν. <milestone n="333" unit="section" />ὑπὲρ ὧν μὴ τοῖς ἐχθίστοις Ῥωμαίοις δίκας
ἀλλὰ τῷ θεῷ δι᾽ ἡμῶν αὐτῶν ὑπόσχωμεν: αὗται δέ εἰσιν ἐκείνων
μετριώτεραι: <milestone n="334" unit="section" />θνησκέτωσαν γὰρ γυναῖκες ἀνύβριστοι καὶ παῖδες
δουλείας ἀπείρατοι, μετὰ δ᾽ αὐτοὺς ἡμεῖς εὐγενῆ χάριν ἀλλήλοις
παράσχωμεν καλὸν ἐντάφιον τὴν ἐλευθερίαν φυλάξαντες. <milestone n="335" unit="section" />πρότερον
δὲ καὶ τὰ χρήματα καὶ τὸ φρούριον πυρὶ διαφθείρωμεν: λυπηθήσονται 
γὰρ Ῥωμαῖοι, σαφῶς οἶδα, μήτε τῶν ἡμετέρων σωμάτων
κρατήσαντες καὶ τοῦ κέρδους ἁμαρτόντες. <milestone n="336" unit="section" />τὰς τροφὰς μόνας ἐάσωμεν: 
αὗται γὰρ ἡμῖν τεθνηκόσι μαρτυρήσουσιν ὅτι μὴ κατ᾽ ἔνδειαν
ἐκρατήθημεν, ἀλλ᾽ ὥσπερ ἐξ ἀρχῆς διέγνωμεν, θάνατον ἑλόμενοι
πρὸ δουλείας.”
<milestone n="7" unit="Whiston section" /><milestone n="337" unit="section" /></p><p>Ταῦτα Ἐλεάζαρος ἔλεγεν. οὐ μὴν κατ᾽ αὐτὸ ταῖς γνώμαις
προσέπιπτε τῶν παρόντων, ἀλλ᾽ οἱ μὲν ἔσπευδον ὑπακούειν καὶ
μόνον οὐχ ἡδονῆς ἐνεπίμπλαντο καλὸν εἶναι τὸν θάνατον νομίζοντες, 
<milestone n="338" unit="section" />τοὺς δ᾽ αὐτῶν μαλακωτέρους γυναικῶν καὶ γενεᾶς οἶκτος
εἰσῄει, πάντως δὲ καὶ τῆς ἑαυτῶν προδήλου τελευτῆς εἰς ἀλλήλους
ἀποβλέποντες τοῖς δακρύοις τὸ μὴ βουλόμενον τῆς γνώμης ἐσήμαινον. 
<milestone n="339" unit="section" />τούτους ἰδὼν Ἐλεάζαρος ἀποδειλιῶντας καὶ πρὸς τὸ μέγεθος 
τοῦ βουλεύματος τὰς ψυχὰς ὑποκλωμένους ἔδεισε, μή ποτε καὶ
τοὺς ἐρρωμένως τῶν λόγων ἀκούσαντας αὐτοὶ συνεκθηλύνωσι ποτνιώμενοι 
καὶ δακρύοντες. <milestone n="340" unit="section" />οὔκουν ἀνῆκε τὴν παρακέλευσιν, ἀλλ᾽
αὑτὸν ἐπεγείρας καὶ πολλοῦ λήματος πλήρης γενόμενος λαμπροτέροις 
ἐνεχείρει λόγοις περὶ ψυχῆς ἀθανασίας, <milestone n="341" unit="section" />μέγα τε σχετλιάσας
καὶ τοῖς δακρύουσιν ἀτενὲς ἐμβλέψας “ἦ πλεῖστον, εἶπεν, ἐψεύσθην
νομίζων ἀνδράσιν ἀγαθοῖς τῶν ὑπὲρ τῆς ἐλευθερίας ἀγώνων συναρεῖσθαι, 
ζῆν καλῶς ἢ τεθνάναι διεγνωκόσιν. <milestone n="342" unit="section" />ὑμεῖς δὲ ἦτε τῶν
τυχόντων οὐδὲν εἰς ἀρετὴν οὐδ᾽ εὐτολμίαν διαφέροντες, οἵ γε καὶ
τὸν ἐπὶ μεγίστων ἀπαλλαγῇ κακῶν φοβεῖσθε θάνατον δέον ὑπὲρ
τούτου μήτε μελλῆσαι μήτε σύμβουλον ἀναμεῖναι. <milestone n="343" unit="section" />πάλαι γὰρ εὐθὺς
ἀπὸ τῆς πρώτης αἰσθήσεως παιδεύοντες ἡμᾶς οἱ πάτριοι καὶ θεῖοι
λόγοι διετέλουν ἔργοις τε καὶ φρονήμασι τῶν ἡμετέρων προγόνων
αὐτοὺς βεβαιούντων, ὅτι συμφορὰ τὸ ζῆν ἐστιν ἀνθρώποις, οὐχὶ
θάνατος. <milestone n="344" unit="section" />οὗτος μὲν γὰρ ἐλευθερίαν διδοὺς ψυχαῖς εἰς τὸν οἰκεῖον
καὶ καθαρὸν ἀφίησι τόπον ἀπαλλάσσεσθαι πάσης συμφορᾶς ἀπαθεῖς 
ἐσομένας, ἕως δέ εἰσιν ἐν σώματι θνητῷ δεδεμέναι καὶ τῶν
τούτου κακῶν συναναπίμπλανται, τἀληθέστατον εἰπεῖν, τεθνήκασι:
<milestone n="345" unit="section" />κοινωνία γὰρ θείῳ πρὸς θνητὸν ἀπρεπής ἐστι. μέγα μὲν οὖν δύναται 
ψυχὴ καὶ σώματι συνδεδεμένη: ποιεῖ γὰρ αὐτῆς ὄργανον αἰσθανόμενον 
ἀοράτως αὐτὸ κινοῦσα καὶ θνητῆς φύσεως περαιτέρω προάγουσα 
ταῖς πράξεσιν: <milestone n="346" unit="section" />οὐ μὴν ἀλλ᾽ ἐπειδὰν ἀπολυθεῖσα τοῦ καθέλκοντος 
αὐτὴν βάρους ἐπὶ γῆν καὶ προσκρεμαμένου χῶρον ἀπολάβῃ
τὸν οἰκεῖον, τότε δὴ μακαρίας ἰσχύος καὶ πανταχόθεν ἀκωλύτου
μετέχει δυνάμεως, ἀόρατος μένουσα τοῖς ἀνθρωπίνοις ὄμμασιν
ὥσπερ αὐτὸς ὁ θεός: <milestone n="347" unit="section" />οὐδὲ γὰρ ἕως ἐστὶν ἐν σώματι θεωρεῖται:
πρόσεισι γὰρ ἀφανῶς καὶ μὴ βλεπομένη πάλιν ἀπαλλάττεται, μίαν
μὲν αὐτὴ φύσιν ἔχουσα τὴν ἄφθαρτον, αἰτία δὲ σώματι γινομένη <pb />
μεταβολῆς. <milestone n="348" unit="section" />ὅτου γὰρ ἂν ψυχὴ προσψαύσῃ, τοῦτο ζῇ καὶ τέθηλεν,
ὅτου δ᾽ ἂν ἀπαλλαγῇ, μαρανθὲν ἀποθνήσκει: τοσοῦτον αὐτῇ περίεστιν 
ἀθανασίας. <milestone n="349" unit="section" />ὕπνος δὲ τεκμήριον ὑμῖν ἔστω τῶν λόγων ἐναργέστατον, 
ἐν ᾧ ψυχαὶ τοῦ σώματος αὐτὰς μὴ περισπῶντος ἡδίστην
μὲν ἔχουσιν ἀνάπαυσιν ἐφ᾽ αὑτῶν γενόμεναι, θεῷ δ᾽ ὁμιλοῦσαι κατὰ
συγγένειαν πάντη μὲν ἐπιφοιτῶσι, πολλὰ δὲ τῶν ἐσομένων προθεσπίζουσι. 
<milestone n="350" unit="section" />τί δὴ δεῖ δεδιέναι θάνατον τὴν ἐν ὕπνῳ γινομένην
ἀνάπαυσιν ἀγαπῶντας; πῶς δ᾽ οὐκ ἀνόητόν ἐστιν τὴν ἐν τῷ ζῆν
ἐλευθερίαν διώκοντας τῆς ἀιδίου φθονεῖν αὑτοῖς; <milestone n="351" unit="section" />ἔδει μὲν οὖν
ἡμᾶς οἴκοθεν πεπαιδευμένους ἄλλοις εἶναι παράδειγμα τῆς πρὸς
θάνατον ἑτοιμότητος: οὐ μὴν ἀλλ᾽ εἰ καὶ τῆς παρὰ τῶν ἀλλοφύλων 
δεόμεθα πίστεως, βλέψωμεν εἰς Ἰνδοὺς τοὺς σοφίαν ἀσκεῖν
ὑπισχνουμένους. <milestone n="352" unit="section" />ἐκεῖνοί τε γὰρ ὄντες ἄνδρες ἀγαθοὶ τὸν μὲν τοῦ
ζῆν χρόνον ὥσπερ ἀναγκαίαν τινὰ τῇ φύσει λειτουργίαν ἀκουσίως
ὑπομένουσι, <milestone n="353" unit="section" />σπεύδουσι δὲ τὰς ψυχὰς ἀπολῦσαι τῶν σωμάτων, καὶ
μηδενὸς αὐτοὺς ἐπείγοντος κακοῦ μηδ᾽ ἐξελαύνοντος πόθῳ τῆς ἀθανάτου 
διαίτης προλέγουσι μὲν τοῖς ἄλλοις ὅτι μέλλουσιν ἀπιέναι,
καὶ ἔστιν ὁ κωλύσων οὐδείς, ἀλλὰ πάντες αὐτοὺς εὐδαιμονίζοντες
πρὸς τοὺς οἰκείους ἕκαστοι διδόασιν ἐπιστολάς: <milestone n="354" unit="section" />οὕτως βεβαίαν καὶ
ἀληθεστάτην ταῖς ψυχαῖς τὴν μετ᾽ ἀλλήλων εἶναι δίαιταν πεπιστεύκασιν. 
<milestone n="355" unit="section" />οἱ δ᾽ ἐπειδὰν ἐπακούσωσι τῶν ἐντεταλμένων αὐτοῖς, πυρὶ
τὸ σῶμα παραδόντες, ὅπως δὴ καὶ καθαρωτάτην ἀποκρίνωσι τοῦ
σώματος τὴν ψυχήν, ὑμνούμενοι τελευτῶσιν: <milestone n="356" unit="section" />ῥᾷον γὰρ ἐκείνους εἰς
τὸν θάνατον οἱ φίλτατοι προπέμπουσιν ἢ τῶν ἄλλων ἀνθρώπων
ἕκαστοι τοὺς πολίτας εἰς μηκίστην ἀποδημίαν, καὶ σφᾶς μὲν αὐτοὺς
δακρύουσιν, ἐκείνους δὲ μακαρίζουσιν ἤδη τὴν ἀθάνατον τάξιν ἀπολαμβάνοντας. 
<milestone n="357" unit="section" />ἆρ᾽ οὖν οὐκ αἰδούμεθα χεῖρον Ἰνδῶν φρονοῦντες καὶ
διὰ τῆς αὑτῶν ἀτολμίας τοὺς πατρίους νόμους, οἳ πᾶσιν ἀνθρώποις 
εἰς ζῆλον ἥκουσιν, αἰσχρῶς ὑβρίζοντες; <milestone n="358" unit="section" />ἀλλ᾽ εἴ γε καὶ τοὺς
ἐναντίους ἐξ ἀρχῆς λόγους ἐπαιδεύθημεν, ὡς ἄρα μέγιστον ἀγαθὸν
ἀνθρώποις ἐστὶ τὸ ζῆν συμφορὰ δ᾽ ὁ θάνατος, ὁ γοῦν καιρὸς ἡμᾶς
παρακαλεῖ φέρειν εὐκαρδίως αὐτὸν θεοῦ γνώμῃ καὶ κατ᾽ ἀνάγκας
τελευτήσαντας: <milestone n="359" unit="section" />πάλαι γάρ, ὡς ἔοικε, κατὰ τοῦ κοινοῦ παντὸς Ἰουδαίων 
γένους ταύτην ἔθετο τὴν ψῆφον ὁ θεός, ὥσθ᾽ ἡμᾶς τοῦ ζῆν
ἀπηλλάχθαι μὴ μέλλοντας αὐτῷ χρῆσθαι κατὰ τρόπον. <milestone n="360" unit="section" />μὴ γὰρ
αὐτοῖς ὑμῖν ἀνάπτετε τὰς αἰτίας μηδὲ χαρίζεσθε τοῖς Ῥωμαίοις,
ὅτι πάντας ἡμᾶς ὁ πρὸς αὐτοὺς πόλεμος διέφθειρεν: οὐ γὰρ ἐκείνων 
ἰσχύι ταῦτα συμβέβηκεν, ἀλλὰ κρείττων αἰτία γενομένη τὸ δοκεῖν
ἐκείνοις νικᾶν παρέσχηκε. <milestone n="361" unit="section" />ποίοις γὰρ ὅπλοις Ῥωμαίων τεθνήκασιν
οἱ Καισάρειαν Ἰουδαῖοι κατοικοῦντες; <milestone n="362" unit="section" />ἀλλ᾽ οὐδὲ μελλήσαντας αὐτοὺς
ἐκείνων ἀφίστασθαι, μεταξὺ δὲ τὴν ἑβδόμην ἑορτάζοντας τὸ πλῆθος
τῶν Καισαρέων ἐπιδραμὸν μηδὲ χεῖρας ἀνταίροντας ἅμα γυναιξὶ
καὶ τέκνοις κατέσφαξαν, οὐδ᾽ αὐτοὺς Ῥωμαίους ἐντραπέντες, οἳ
μόνους ἡμᾶς ἡγοῦντο πολεμίους τοὺς ἀφεστηκότας. <milestone n="363" unit="section" />ἀλλὰ φήσει τις,
ὅτι Καισαρεῦσιν ἦν ἀεὶ διαφορὰ πρὸς τοὺς παρ᾽ αὐτοῖς, καὶ τοῦ
καιροῦ λαβόμενοι τὸ παλαιὸν μῖσος ἀπεπλήρωσαν. <milestone n="364" unit="section" />τί οὖν τοὺς ἐν
Σκυθοπόλει φῶμεν; ἡμῖν γὰρ ἐκεῖνοι διὰ τοὺς Ἕλληνας πολεμεῖν
ἐτόλμησαν, ἀλλ᾽ οὐ μετὰ τῶν συγγενῶν ἡμῶν Ῥωμαίους ἀμύνεσθαι.
<milestone n="365" unit="section" />πολὺ τοίνυν ὤνησεν αὐτοὺς ἡ πρὸς ἐκείνους εὔνοια καὶ πίστις: ὑπ᾽
αὐτῶν μέντοι πανοικεσίᾳ πικρῶς κατεφονεύθησαν ταύτην τῆς συμμαχίας 
ἀπολαβόντες ἀμοιβήν: <milestone n="366" unit="section" />ἃ γὰρ ἐκείνους ὑφ᾽ ἡμῶν ἐκώλυσαν
ταῦθ᾽ ὑπέμειναν ὡς αὐτοὶ δρᾶσαι θελήσαντες. μακρὸν ἂν εἴη νῦν
ἰδίᾳ περὶ ἑκάστων λέγειν: <milestone n="367" unit="section" />ἴστε γὰρ ὅτι τῶν ἐν Συρίᾳ πόλεων οὐκ
ἔστιν ἥτις τοὺς παρ᾽ αὐτῇ κατοικοῦντας Ἰουδαίους οὐκ ἀνῄρηκεν,
ἡμῖν πλέον ἢ Ῥωμαίοις ὄντας πολεμίους: <milestone n="368" unit="section" />ὅπου γε Δαμασκηνοὶ μηδὲ
πρόφασιν εὔλογον πλάσαι δυνηθέντες φόνου μιαρωτάτου τὴν αὐτῶν
πόλιν ἐνέπλησαν ὀκτακισχιλίους πρὸς τοῖς μυρίοις Ἰουδαίους ἅμα
γυναιξὶ καὶ γενεαῖς ἀποσφάξαντες. <milestone n="369" unit="section" />τὸ δ᾽ ἐν Αἰγύπτῳ πλῆθος τῶν
μετ᾽ αἰκίας ἀνῃρημένων ἕξ που μυριάδας ὑπερβάλλειν ἐπυνθανόμεθα. 
κἀκεῖνοι μὲν ἴσως ἐπ᾽ ἀλλοτρίας γῆς οὐδὲν ἀντίπαλον εὑράμενοι 
τοῖς πολεμίοις οὕτως ἀπέθανον, τοῖς δ᾽ ἐπὶ τῆς οἰκείας τὸν
πρὸς Ῥωμαίους πόλεμον ἀραμένοις ἅπασι τε τῶν ἐλπίδα νίκης
ἐχυρᾶς παρασχεῖν δυναμένων οὐχ ὑπῆρξε; <milestone n="370" unit="section" />καὶ γὰρ ὅπλα καὶ τείχη
καὶ φρουρίων δυσάλωτοι κατασκευαὶ καὶ φρόνημα πρὸς τοὺς ὑπὲρ
τῆς ἐλευθερίας κινδύνους ἄτρεπτον πάντας πρὸς τὴν ἀπόστασιν
ἐπέρρωσεν. <milestone n="371" unit="section" />ἀλλὰ ταῦτα πρὸς βραχὺν χρόνον ἀρκέσαντα καὶ ταῖς
ἐλπίσιν ἡμᾶς ἐπάραντα μειζόνων ἀρχὴ κακῶν ἐφάνη: πάντα γὰρ
ἥλω, καὶ πάντα τοῖς πολεμίοις ὑπέπεσεν, ὥσπερ εἰς τὴν ἐκείνων
εὐκλεεστέραν νίκην, οὐκ εἰς τὴν τῶν παρασκευασαμένων σωτηρίαν
εὐτρεπισθέντα. <milestone n="372" unit="section" />καὶ τοὺς μὲν ἐν ταῖς μάχαις ἀποθνήσκοντας εὐδαιμονίζειν 
προσῆκον: ἀμυνόμενοι γὰρ καὶ τὴν ἐλευθερίαν οὐ προέμενοι
τεθνήκασι: τὸ δὲ πλῆθος τῶν ὑπὸ Ῥωμαίοις γενομένων τίς οὐκ ἂν <pb />
ἐλεήσειε; τίς οὐκ ἂν ἐπειχθείη πρὸ τοῦ ταὐτὰ παθεῖν ἐκείνοις ἀποθανεῖν; 
<milestone n="373" unit="section" />ὧν οἱ μὲν στρεβλούμενοι καὶ πυρὶ καὶ μάστιξιν αἰκιζόμενοι
τεθνήκασιν, οἱ δ᾽ ἀπὸ θηρίων ἡμίβρωτοι πρὸς δευτέραν αὐτοῖς
τροφὴν ζῶντες ἐφυλάχθησαν, γέλωτα καὶ παίγνιον τοῖς πολεμίοις
παρασχόντες. <milestone n="374" unit="section" />ἐκείνων μὲν οὖν ἀθλιωτάτους ὑποληπτέον τοὺς ἔτι
ζῶντας, οἳ πολλάκις εὐχόμενοι τὸν θάνατον λαβεῖν οὐκ ἔχουσιν.
<milestone n="375" unit="section" />ποῦ δ᾽ ἡ μεγάλη πόλις, ἡ τοῦ παντὸς Ἰουδαίων γένους μητρόπολις, 
ἡ τοσούτοις μὲν ἐρυμνὴ τειχῶν περιβόλοις, τοσαῦτα δ᾽
αὑτῆς φρούρια καὶ μεγέθη πύργων προβεβλημένη, μόλις δὲ χωροῦσα
τὰς εἰς τὸν πόλεμον παρασκευάς, τοσαύτας δὲ μυριάδας ἀνδρῶν
ἔχουσα τῶν ὑπὲρ αὐτῆς μαχομένων; <milestone n="376" unit="section" />ποῦ γέγονεν ἡμῖν ἡ τὸν θεὸν
ἔχειν οἰκιστὴν πεπιστευμένη; πρόρριζος ἐκ βάθρων ἀνήρπασται, καὶ
μόνον αὐτῆς μνημεῖον ἀπολείπεται τὸ τῶν ἀνῃρημένων ἔτι τοῖς
λειψάνοις ἐποικοῦν. <milestone n="377" unit="section" />πρεσβῦται δὲ δύστηνοι τῇ σποδῷ τοῦ τεμένους 
παρακάθηνται καὶ γυναῖκες ὀλίγαι πρὸς ὕβριν αἰσχίστην ὑπὸ
τῶν πολεμίων τετηρημέναι. <milestone n="378" unit="section" />ταῦτα τίς ἐν νῷ βαλλόμενος ἡμῶν
καρτερήσει τὸν ἥλιον ὁρᾶν, κἂν δύνηται ζῆν ἀκινδύνως; τίς οὕτω
τῆς πατρίδος ἐχθρός, ἢ τίς οὕτως ἄνανδρος καὶ φιλόψυχος, ὡς μὴ
καὶ περὶ τοῦ μέχρι νῦν ζῆσαι μετανοεῖν; <milestone n="379" unit="section" />ἀλλ᾽ εἴθε πάντες ἐτεθνήκειμεν 
πρὶν τὴν ἱερὰν ἐκείνην πόλιν χερσὶν ἰδεῖν κατασκαπτομένην
πολεμίων, πρὶν τὸν ναὸν τὸν ἅγιον οὕτως ἀνοσίως ἐξορωρυγμένον.
<milestone n="380" unit="section" />ἐπεὶ δὲ ἡμᾶς οὐκ ἀγεννὴς ἐλπὶς ἐβουκόλησεν, ὡς τάχα που δυνήσεσθαι 
τοὺς πολεμίους ὑπὲρ αὐτῆς ἀμύνασθαι, φρούδη δὲ γέγονε
νῦν καὶ μόνους ἡμᾶς ἐπὶ τῆς ἀνάγκης καταλέλοιπεν, σπεύσωμεν
καλῶς ἀποθανεῖν, ἐλεήσωμεν ἡμᾶς αὐτοὺς καὶ τὰ τέκνα καὶ τὰς
γυναῖκας, ἕως ἡμῖν ἔξεστιν παρ᾽ ἡμῶν αὐτῶν λαβεῖν τὸν ἔλεον.
<milestone n="381" unit="section" />ἐπὶ μὲν γὰρ θάνατον ἐγεννήθημεν καὶ τοὺς ἐξ αὑτῶν ἐγεννήσαμεν,
καὶ τοῦτον οὐδὲ τοῖς εὐδαιμονοῦσιν ἔστι διαφυγεῖν: <milestone n="382" unit="section" />ὕβρις δὲ καὶ
δουλεία καὶ τὸ βλέπειν γυναῖκας εἰς αἰσχύνην ἀγομένας μετὰ τέκνων 
οὐκ ἔστιν ἀνθρώποις κακὸν ἐκ φύσεως ἀναγκαῖον, ἀλλὰ ταῦτα
διὰ τὴν αὐτῶν δειλίαν ὑπομένουσιν οἱ παρὸν πρὸ αὐτῶν ἀποθανεῖν 
μὴ θελήσαντες. <milestone n="383" unit="section" />ἡμεῖς δὲ ἐπ᾽ ἀνδρείᾳ μέγα φρονοῦντες Ῥωμαίων 
ἀπέστημεν καὶ τὰ τελευταῖα νῦν ἐπὶ σωτηρίᾳ προκαλουμένων 
ἡμᾶς οὐχ ὑπηκούσαμεν. <milestone n="384" unit="section" />τίνι τοίνυν οὐκ ἔστιν ὁ θυμὸς αὐτῶν
πρόδηλος, εἰ ζώντων ἡμῶν κρατήσουσιν; ἄθλιοι μὲν οἱ νέοι τῆς
ῥώμης τῶν σωμάτων εἰς πολλὰς αἰκίας ἀρκέσοντες, ἄθλιοι δὲ οἱ
παρηβηκότες φέρειν τῆς ἡλικίας τὰς συμφορὰς οὐ δυναμένης. <milestone n="385" unit="section" />ὄψεταί
τις γυναῖκα πρὸς βίαν ἀγομένην, φωνῆς ἐπακούσεται τέκνου πατέρα
βοῶντος χεῖρας δεδεμένος. <milestone n="386" unit="section" />ἀλλ᾽ ἕως εἰσὶν ἐλεύθεραι καὶ ξίφος
ἔχουσιν, καλὴν ὑπουργίαν ὑπουργησάτωσαν: ἀδούλωτοι μὲν ὑπὸ
τῶν πολεμίων ἀποθάνωμεν, ἐλεύθεροι δὲ μετὰ τέκνων καὶ γυναικῶν 
τοῦ ζῆν συνεξέλθωμεν. <milestone n="387" unit="section" />ταῦθ᾽ ἡμᾶς οἱ νόμοι κελεύουσι,
ταῦθ᾽ ἡμᾶς γυναῖκες καὶ παῖδες ἱκετεύουσι: τούτων τὴν ἀνάγκην
θεὸς ἀπέσταλκε, τούτων Ῥωμαῖοι τἀναντία θέλουσι, καὶ μή τις
ἡμῶν πρὸ τῆς ἁλώσεως ἀποθάνῃ δεδοίκασι. <milestone n="388" unit="section" />σπεύσωμεν οὖν ἀντὶ
τῆς ἐλπιζομένης αὐτοῖς καθ᾽ ἡμῶν ἀπολαύσεως ἔκπληξιν τοῦ θανάτου 
καὶ θαῦμα τῆς τόλμης καταλιπεῖν.”
<milestone n="9" unit="Whiston chapter" /><milestone n="1" unit="Whiston section" /><milestone n="389" unit="section" /></p><p>Ἔτι βουλόμενον αὐτὸν παρακαλεῖν πάντες ὑπετέμνοντο
καὶ πρὸς τὴν πρᾶξιν ἠπείγοντο ἀνεπισχέτου τινὸς ὁρμῆς πεπληρωμένοι, 
καὶ δαιμονῶντες ἀπῄεσαν ἄλλος πρὸ ἄλλου φθάσαι γλιχόμενος 
καὶ ταύτην ἐπίδειξιν εἶναι τῆς ἀνδρείας καὶ τῆς εὐβουλίας <pb />
νομίζοντες, τὸ μή τις ἐν ὑστάτοις γενόμενος ὀφθῆναι: τοσοῦτος
αὐτοῖς γυναικῶν καὶ παιδίων καὶ τῆς αὑτῶν σφαγῆς ἔρως ἐνέπεσεν.
<milestone n="390" unit="section" />καὶ μὴν οὐδ᾽ ὅπερ ἄν τις ᾠήθη τῇ πράξει προσιόντες ἠμβλύνθησαν, 
ἀλλ᾽ ἀτενῆ τὴν γνώμην διεφύλαξαν οἵαν ἔσχον τῶν λόγων
ἀκροώμενοι, τοῦ μὲν οἰκείου καὶ φιλοστόργου πάθους ἅπασι παραμένοντος, 
τοῦ λογισμοῦ δὲ ὡς τὰ κράτιστα βεβουλευκότος τοῖς φιλτάτοις 
ἐπικρατοῦντος. <milestone n="391" unit="section" />ὁμοῦ γὰρ ἠσπάζοντο γυναῖκας περιπτυσσόμενοι 
καὶ τέκνα προσηγκαλίζοντο τοῖς ὑστάτοις φιλήμασιν ἐμφυόμενοι
καὶ δακρύοντες, <milestone n="392" unit="section" />ὁμοῦ δὲ καθάπερ ἀλλοτρίαις χερσὶν ὑπουργούμενοι
συνετέλουν τὸ βούλευμα, τὴν ἐπίνοιαν ὧν πείσονται κακῶν ὑπὸ
τοῖς πολεμίοις γενόμενοι παραμύθιον τῆς ἐν τῷ κτείνειν ἀνάγκης
ἔχοντες. <milestone n="393" unit="section" />καὶ πέρας οὐδεὶς τηλικούτου τολμήματος ἥττων εὑρέθη,
πάντες δὲ διὰ τῶν οἰκειοτάτων διεξῆλθον, ἄθλιοι τῆς ἀνάγκης, οἷς
αὐτοχειρὶ γυναῖκας τὰς αὑτῶν καὶ τέκνα κτεῖναι κακῶν ἔδοξεν εἶναι
τὸ κουφότατον. <milestone n="394" unit="section" />οὔτε δὴ τοίνυν τὴν ἐπὶ τοῖς πεπραγμένοις ὀδύνην
ἔτι φέροντες καὶ τοὺς ἀνῃρημένους νομίζοντες ἀδικεῖν εἰ καὶ βραχὺν
αὐτοῖς ἔτι χρόνον ἐπιζήσουσι, ταχὺ μὲν τὴν κτῆσιν ἅπασαν εἰς
ταὐτὸ σωρεύσαντες πῦρ εἰς αὐτὴν ἐνέβαλον, <milestone n="395" unit="section" />κλήρῳ δ᾽ ἐξ αὑτῶν
ἑλόμενοι δέκα τοὺς ἁπάντων σφαγεῖς ἐσομένους, καὶ γυναικί τις
αὑτὸν καὶ παισὶ κειμένοις παραστρώσας καὶ τὰς χεῖρας περιβαλών,
παρεῖχον ἑτοίμους τὰς σφαγὰς τοῖς τὴν δύστηνον ὑπουργίαν ἐκτελοῦσιν. 
<milestone n="396" unit="section" />οἱ δ᾽ ἀτρέπτως πάντας φονεύσαντες τὸν αὐτὸν ἐπ᾽ ἀλλήλοις 
τοῦ κλήρου νόμον ὥρισαν, ἵν᾽ ὁ λαχὼν τοὺς ἐννέα κτείνας
ἑαυτὸν ἐπὶ πᾶσιν ἀνέλῃ: πάντες οὕτως αὑτοῖς ἐθάρρουν μήτ᾽ εἰς <pb />
τὸ δρᾶν μήτ᾽ εἰς τὸ παθεῖν ἄλλος ἄλλου διαφέρειν. <milestone n="397" unit="section" />καὶ τέλος οἱ
μὲν τὰς σφαγὰς ὑπέθεσαν, ὁ δ᾽ εἷς καὶ τελευταῖος τὸ πλῆθος τῶν
κειμένων περιαθρήσας, μή πού τις ἔτ᾽ ἐν πολλῷ φόνῳ τῆς αὐτοῦ
λείπεται χειρὸς δεόμενος, ὡς ἔγνω πάντας ἀνῃρημένους, πῦρ μὲν
πολὺ τοῖς βασιλείοις ἐνίησιν, ἀθρόᾳ δὲ τῇ χειρὶ δι᾽ αὑτοῦ πᾶν
ἐλάσας τὸ ξίφος πλησίον τῶν οἰκείων κατέπεσε. <milestone n="398" unit="section" />καὶ οἱ μὲν ἐτεθνήκεσαν 
ὑπειληφότες οὐδὲν ἔχον ψυχὴν ὑποχείριον ἐξ αὑτῶν
Ῥωμαίοις καταλιπεῖν, <milestone n="399" unit="section" />ἔλαθεν δὲ γυνὴ πρεσβῦτις καὶ συγγενὴς ἑτέρα
τις Ἐλεαζάρου, φρονήσει καὶ παιδείᾳ πλεῖστον γυναικῶν διαφέρουσα, 
καὶ πέντε παιδία τοῖς ὑπονόμοις, οἳ ποτὸν ἦγον ὕδωρ διὰ
γῆς, ἐγκατακρυβῆναι τῶν ἄλλων πρὸς τῇ σφαγῇ τὰς διανοίας ἐχόντων, 
<milestone n="400" unit="section" />οἳ τὸν ἀριθμὸν ἦσαν ἑξήκοντα πρὸς τοῖς ἐνακοσίοις γυναικῶν
ἅμα καὶ παίδων αὐτοῖς συναριθμουμένων. <milestone n="401" unit="section" />καὶ τὸ πάθος ἐπράχθη
πεντεκαιδεκάτῃ Ξανθικοῦ μηνός.
<milestone n="2" unit="Whiston section" /><milestone n="402" unit="section" /></p><p>Οἱ δὲ Ῥωμαῖοι μάχην ἔτι προσδοκῶντες, ὑπὸ τὴν ἕω διασκευασάμενοι 
καὶ τὰς ἀπὸ τῶν χωμάτων ἐφόδους ταῖς ἐπιβάθραις
γεφυρώσαντες προσβολὴν ἐποιοῦντο. <milestone n="403" unit="section" />βλέποντες δ᾽ οὐδένα τῶν πολεμίων, 
ἀλλὰ δεινὴν πανταχόθεν ἐρημίαν καὶ πῦρ ἔνδον καὶ σιωπήν,
ἀπόρως εἶχον τὸ γεγονὸς συμβαλεῖν, καὶ τέλος ὡς εἰς ἄφεσιν βολῆς
ἠλάλαξαν, εἴ τινα τῶν ἔνδον προκαλέσαιντο. <milestone n="404" unit="section" />τῆς δὲ βοῆς αἴσθησις
γίνεται τοῖς γυναίοις, κἀκ τῶν ὑπονόμων ἀναδῦσαι τὸ πραχθὲν ὡς
εἶχε πρὸς τοὺς Ῥωμαίους ἐμήνυον, πάντα τῆς ἑτέρας ὡς ἐλέχθη τε
καὶ τίνα τρόπον ἐπράχθη σαφῶς ἐκδιηγουμένης. <milestone n="405" unit="section" />οὐ μὴν ῥᾳδίως
αὐτῇ προσεῖχον τῷ μεγέθει τοῦ τολμήματος ἀπιστοῦντες, ἐπεχείρουν <pb />
τε τὸ πῦρ σβεννύναι καὶ ταχέως ὁδὸν δι᾽ αὐτοῦ τεμόντες τῶν βασιλείων 
ἐντὸς ἐγένοντο. <milestone n="406" unit="section" />καὶ τῷ πλήθει τῶν πεφονευμένων ἐπιτυχόντες 
οὐχ ὡς ἐπὶ πολεμίοις ἥσθησαν, τὴν δὲ γενναιότητα τοῦ
βουλεύματος καὶ τὴν ἐν τοσούτοις ἄτρεπτον ἐπὶ τῶν ἔργων ἐθαύμασαν 
τοῦ θανάτου καταφρόνησιν.
<milestone n="10" unit="Whiston chapter" /><milestone n="1" unit="Whiston section" /><milestone n="407" unit="section" /></p><p>Τοιαύτης δὲ τῆς ἁλώσεως γενομένης ἐπὶ μὲν τοῦ φρουρίου 
καταλείπει φυλακὴν ὁ στρατηγός, αὐτὸς δὲ μετὰ τῆς δυνάμεως
ἀπῆλθεν εἰς Καισάρειαν. <milestone n="408" unit="section" />οὐδὲ γὰρ ὑπελείπετό τις τῶν κατὰ τὴν
χώραν πολεμίων, ἀλλ᾽ ἤδη πᾶσα διὰ μακροῦ τοῦ πολέμου κατέστραπτο 
πολλοῖς καὶ τῶν ἀπωτάτω κατοικούντων αἴσθησιν καὶ
κίνδυνον ταραχῆς παρασχόντος. <milestone n="409" unit="section" />ἔτι δὲ καὶ περὶ Ἀλεξάνδρειαν τὴν
ἐν Αἰγύπτῳ μετὰ ταῦτα συνέβη πολλοὺς Ἰουδαίων ἀποθανεῖν: <milestone n="410" unit="section" />τοῖς
γὰρ ἐκ τῆς στάσεως τῶν σικαρίων ἐκεῖ διαφυγεῖν δυνηθεῖσιν οὐκ
ἀπέχρη τὸ σώζεσθαι, πάλιν δὲ καινοτέροις ἐνεχείρουν πράγμασι καὶ
πολλοὺς τῶν ὑποδεξαμένων ἔπειθον τῆς ἐλευθερίας ἀντιποιεῖσθαι,
καὶ Ῥωμαίους μὲν μηδὲν κρείττους αὑτῶν ὑπολαμβάνειν, θεὸν δὲ
μόνον ἡγεῖσθαι δεσπότην. <milestone n="411" unit="section" />ἐπεὶ δὲ αὐτοῖς τῶν οὐκ ἀφανῶν τινες
Ἰουδαίων ἀντέβαινον, τοὺς μὲν ἀπέσφαξαν, τοῖς δ᾽ ἄλλοις ἐνέκειντο
πρὸς τὴν ἀπόστασιν παρακαλοῦντες. <milestone n="412" unit="section" />ὁρῶντες δ᾽ αὐτῶν τὴν ἀπόνοιαν 
οἱ πρωτεύοντες τῆς γερουσίας οὐκέτ᾽ ἀσφαλὲς αὐτοῖς ἐνόμιζον 
περιορᾶν, ἀλλὰ πάντας ἀθροίσαντες εἰς ἐκκλησίαν τοὺς Ἰουδαίους 
ἤλεγχον τὴν ἀπόνοιαν τῶν σικαρίων πάντων αἰτίους ἀποφαίνοντες 
ἐκείνους τῶν κακῶν: <milestone n="413" unit="section" />καὶ νῦν ἔφασαν αὐτούς, ἐπείπερ
οὐδὲ πεφευγότες τῆς σωτηρίας ἐλπίδα βεβαίαν ἔχουσιν, γνωσθέντας
γὰρ ὑπὸ Ῥωμαίων εὐθὺς ἀπολεῖσθαι, τῆς αὐτοῖς προσηκούσης συμφορᾶς 
ἀναπιμπλάναι τοὺς μηδενὸς τῶν ἁμαρτημάτων μετασχόντας.
<milestone n="414" unit="section" />φυλάξασθαι τοίνυν τὸν ἐξ αὐτῶν ὄλεθρον τὸ πλῆθος παρεκάλουν
καὶ περὶ αὑτῶν πρὸς Ῥωμαίους ἀπολογήσασθαι τῇ τούτων παραδόσει. 
<milestone n="415" unit="section" />συνιδόντες τοῦ κινδύνου τὸ μέγεθος ἐπείσθησαν τοῖς λεγομένοις, 
καὶ μετὰ πολλῆς ὁρμῆς ἐπὶ τοὺς σικαρίους ᾁξαντες συνήρπαζον 
αὐτούς. <milestone n="416" unit="section" />τῶν δ᾽ ἑξακόσιοι μὲν εὐθὺς ἑάλωσαν, ὅσοι δ᾽ εἰς
τὴν Αἴγυπτον καὶ τὰς ἐκεῖ Θήβας διέφυγον, οὐκ εἰς μακρὰν συλληφθέντες 
ἐπανήχθησαν. <milestone n="417" unit="section" />ἐφ᾽ ὧν οὐκ ἔστιν ὃς οὐ τὴν καρτερίαν καὶ
τὴν εἴτε ἀπόνοιαν εἴτε τῆς γνώμης ἰσχὺν χρὴ λέγειν οὐ κατεπλάγη:
<milestone n="418" unit="section" />πάσης γὰρ ἐπ᾽ αὐτοὺς βασάνου καὶ λύμης τῶν σωμάτων ἐπινοηθείσης 
ἐφ᾽ ἓν τοῦτο μόνον, ὅπως αὐτῶν Καίσαρα δεσπότην ὁμολογήσωσιν, 
οὐδεὶς ἐνέδωκεν οὐδὲ ἐμέλλησεν εἰπεῖν, ἀλλὰ πάντες
ὑπερτέραν τῆς ἀνάγκης τὴν αὐτῶν γνώμην διεφύλαξαν, ὥσπερ
ἀναισθήτοις σώμασι χαιρούσῃ μόνον οὐχὶ τῇ ψυχῇ τὰς βασάνους
καὶ τὸ πῦρ δεχόμενοι. <milestone n="419" unit="section" />μάλιστα δ᾽ ἡ τῶν παίδων ἡλικία τοὺς θεωμένους 
ἐξέπληξεν: οὐδὲ γὰρ ἐκείνων τις ἐξενικήθη Καίσαρα δεσπότην 
ἐξονομάσαι. τοσοῦτον ἄρα τῆς τῶν σωμάτων ἀσθενείας ἡ τῆς
τόλμης ἰσχὺς ἐπεκράτει.
<milestone n="2" unit="Whiston section" /><milestone n="420" unit="section" /></p><p>Λοῦπος τότε διῴκει τὴν Ἀλεξάνδρειαν καὶ περὶ τοῦ κινήματος 
τούτου Καίσαρι κατὰ τάχος ἐπέστειλεν. <milestone n="421" unit="section" />ὁ δὲ τῶν Ἰουδαίων
τὴν ἀκατάπαυστον ὑφορώμενος νεωτεροποιίαν καὶ δείσας, μὴ πάλιν
εἰς ἓν ἀθρόοι συλλεγῶσι καί τινας αὑτοῖς συνεπισπάσωνται, προσέταξε 
τῷ Λούππῳ τὸν ἐν τῇ Ὀνίου καλουμένῃ νεὼν καθελεῖν τῶν
Ἰουδαίων. <milestone n="422" unit="section" />ὁ δ᾽ ἐστὶν ἐν Αἰγύπτῳ καὶ διὰ τοιαύτην αἰτίαν ᾠκίσθη
τε καὶ τὴν ἐπίκλησιν ἔλαβεν: <milestone n="423" unit="section" />Ὀνίας Σίμωνος υἱός, εἷς τῶν ἐν Ἱεροσολύμοις 
ἀρχιερέων, φεύγων Ἀντίοχον τὸν Συρίας βασιλέα πολεμοῦντα 
τοῖς Ἰουδαίοις ἧκεν εἰς Ἀλεξάνδρειαν, καὶ δεξαμένου Πτολεμαίου 
φιλοφρόνως αὐτὸν διὰ τὴν πρὸς Ἀντίοχον ἀπέχθειαν ἔφη
σύμμαχον αὐτῷ ποιήσειν τὸ τῶν Ἰουδαίων ἔθνος, εἰ πεισθείη τοῖς
ὑπ᾽ αὐτοῦ λεγομένοις. <milestone n="424" unit="section" />ποιήσειν δὲ τὰ δυνατὰ τοῦ βασιλέως ὁμολογήσαντος 
ἠξίωσεν ἐπιτρέπειν αὐτῷ νεών τε που τῆς Αἰγύπτου
κατασκευάσασθαι καὶ τοῖς πατρίοις ἔθεσι θεραπεύειν τὸν θεόν:
<milestone n="425" unit="section" />οὕτως γὰρ Ἀντιόχῳ μὲν ἔτι μᾶλλον ἐκπολεμώσεσθαι τοὺς Ἰουδαίους
τὸν ἐν Ἱεροσολύμοις νεὼν πεπορθηκότι, πρὸς αὐτὸν δ᾽ εὐνοϊκωτέρως 
ἕξειν καὶ πολλοὺς ἐπ᾽ ἀδείᾳ τῆς εὐσεβείας ἐπ᾽ αὐτὸν συλλεγήσεσθαι.
<milestone n="3" unit="Whiston section" /><milestone n="426" unit="section" /></p><p>Πεισθεὶς Πτολεμαῖος τοῖς λεγομένοις δίδωσιν αὐτῷ χώραν
ἑκατὸν ἐπὶ τοῖς ὀγδοήκοντα σταδίους ἀπέχουσαν Μέμφεως: νομὸς
δ᾽ οὗτος Ἡλιοπολίτης καλεῖται. <milestone n="427" unit="section" />φρούριον ἔνθα κατασκευασάμενος
Ὀνίας τὸν μὲν ναὸν οὐχ ὅμοιον ᾠκοδόμησε τῷ ἐν Ἱεροσολύμοις,
ἀλλὰ πύργῳ παραπλήσιον λίθων μεγάλων εἰς ἑξήκοντα πήχεις ἀνεστηκότα: 
<milestone n="428" unit="section" />τοῦ βωμοῦ δὲ τὴν κατασκευὴν πρὸς τὸν οἰκεῖον ἐξεμιμήσατο 
καὶ τοῖς ἀναθήμασιν ὁμοίως ἐκόσμησεν χωρὶς τῆς περὶ
τὴν λυχνίαν κατασκευῆς: <milestone n="429" unit="section" />οὐ γὰρ ἐποίησε λυχνίαν, αὐτὸν δὲ χαλκευσάμενος 
λύχνον χρυσοῦν ἐπιφαίνοντα σέλας χρυσῆς ἁλύσεως ἐξεκρέμασε. 
τὸ δὲ τέμενος πᾶν ὀπτῇ πλίνθῳ περιτετείχιστο πύλας ἔχον
λιθίνας. <milestone n="430" unit="section" />ἀνῆκε δὲ καὶ χώραν πολλὴν ὁ βασιλεὺς εἰς χρημάτων πρόσοδον, 
ὅπως εἴη καὶ τοῖς ἱερεῦσιν ἀφθονία καὶ τῷ θεῷ πολλὰ τὰ
πρὸς τὴν εὐσέβειαν. <milestone n="431" unit="section" />οὐ μὴν Ὀνίας ἐξ ὑγιοῦς γνώμης ταῦτα ἔπραττεν, 
ἀλλ᾽ ἦν αὐτῷ φιλονεικία πρὸς τοὺς ἐν τοῖς Ἱεροσολύμοις Ἰουδαίους 
ὀργὴν τῆς φυγῆς ἀπομνημονεύοντι, καὶ τοῦτο τὸ ἱερὸν ἐνόμιζε 
κατασκευάσας εἰς αὐτὸ περισπάσειν ἀπ᾽ ἐκείνων τὸ πλῆθος.
<milestone n="432" unit="section" />ἐγεγόνει δέ τις καὶ παλαιὰ πρόρρησις ἔτεσί που πρόσθεν ἑξακοσίοις:
Ἡσαΐας ὄνομα τῷ προαγορεύσαντι τοῦδε τοῦ ναοῦ τὴν ἐν Αἰγύπτῳ
γενησομένην ὑπ᾽ ἀνδρὸς Ἰουδαίου κατασκευήν. τὸ μὲν οὖν ἱερὸν
οὕτως ἐπεποίητο.
<milestone n="4" unit="Whiston section" /><milestone n="433" unit="section" /></p><p>Λοῦππος δ᾽ ὁ τῆς Ἀλεξανδρείας ἡγεμὼν τὰ παρὰ Καίσαρος 
λαβὼν γράμματα καὶ παραγενόμενος εἰς τὸ ἱερὸν καί τινα τῶν
ἀναθημάτων ἐκφορήσας τὸν ναὸν ἀπέκλεισε. <milestone n="434" unit="section" />Λούππου δὲ μετὰ
βραχὺ τελευτήσαντος Παυλῖνος διαδεξάμενος τὴν ἡγεμονίαν οὔτε
τῶν ἀναθημάτων οὐδὲν κατέλιπε, πολλὰ γὰρ διηπείλησε τοῖς ἱερεῦσιν 
εἰ μὴ πάντα προκομίσειαν, οὔτε προσιέναι τῷ τεμένει τοὺς
θρησκεύειν βουλομένους ἐφῆκεν, <milestone n="435" unit="section" />ἀλλ᾽ ἀποκλείσας τὰς πύλας ἀπρόσιτον 
αὐτὸ παντελῶς ἐποίησεν, ὡς μηδ᾽ ἴχνος ἔτι τῆς εἰς τὸν θεὸν
θεραπείας ἐν τῷ τόπῳ καταλιπεῖν. <milestone n="436" unit="section" />χρόνος ἦν εἰς τὴν ἀπόκλεισιν
τοῦ ναοῦ γεγονὼς ἀπὸ τῆς κατασκευῆς ἔτη τρία καὶ τεσσαράκοντα
καὶ τριακόσια.
<milestone n="11" unit="Whiston chapter" /><milestone n="1" unit="Whiston section" /><milestone n="437" unit="section" /></p><p>Ἥψατο δὲ καὶ τῶν περὶ Κυρήνην πόλεων ἡ τῶν σικαρίων 
ἀπόνοια καθάπερ νόσος. <milestone n="438" unit="section" />διαπεσὼν γὰρ εἰς αὐτὴν Ἰωνάθης,
πονηρότατος ἄνθρωπος καὶ τὴν τέχνην ὑφάντης, οὐκ ὀλίγους τῶν <pb />
ἀπόρων ἀνέπεισε προσέχειν αὐτῷ καὶ προήγαγεν εἰς τὴν ἔρημον
σημεῖα καὶ φάσματα δείξειν ὑπισχνούμενος. <milestone n="439" unit="section" />καὶ τοὺς μὲν ἄλλους
ἐλάνθανε ταῦτα διαπραττόμενος καὶ φενακίζων, οἱ δὲ τοῖς ἀξιώμασι 
προύχοντες τῶν ἐπὶ τῆς Κυρήνης Ἰουδαίων τὴν ἔξοδον αὐτοῦ
καὶ παρασκευὴν τῷ τῆς πενταπόλεως Λιβύης ἡγεμόνι Κατύλλῳ
προσαγγέλλουσιν. <milestone n="440" unit="section" />ὁ δ᾽ ἱππέας τε καὶ πεζοὺς ἀποστείλας ῥᾳδίως
ἐκράτησεν ἀνόπλων, καὶ τὸ μὲν πλέον ἐν χερσὶν ἀπώλετο, τινὲς δὲ
καὶ ζωγρηθέντες ἀνήχθησαν πρὸς τὸν Κάτυλλον. <milestone n="441" unit="section" />ὁ δ᾽ ἡγεμὼν τοῦ
βουλεύματος Ἰωνάθης τότε μὲν διέφυγε, πολλῆς δὲ καὶ λίαν ἐπιμελοῦς 
ἀνὰ πᾶσαν τὴν χώραν ζητήσεως γενομένης ἥλω, καὶ πρὸς
τὸν ἡγεμόνα ἀναχθεὶς αὑτῷ μὲν ἐμηχανᾶτο τῆς τιμωρίας ἀπαλλαγήν, 
τῷ Κατύλλῳ δ᾽ ἔδωκεν ἀφορμὴν ἀδικημάτων. <milestone n="442" unit="section" />ὁ μὲν γὰρ τοὺς
πλουσιωτάτους τῶν Ἰουδαίων ἔλεγε καταψευδόμενος διδασκάλους
αὐτῷ τοῦ βουλεύματος γεγονέναι, <milestone n="2" unit="Whiston section" /><milestone n="443" unit="section" />προθύμως δὲ τὰς διαβολὰς
ἐκεῖνος ἐξεδέχετο καὶ τῷ πράγματι πολὺν ὄγκον περιετίθει μεγάλα
προστραγῳδῶν, ἵνα δόξειε καὐτὸς Ἰουδαϊκόν τινα πόλεμον κατωρθωκέναι. 
<milestone n="444" unit="section" />τὸ δὲ δὴ τούτου χαλεπώτερον, πρὸς γὰρ τῷ πιστεύειν
ῥᾳδίως ἔτι καὶ διδάσκαλος ἦν τῶν σικαρίων τῆς ψευδολογίας:
<milestone n="445" unit="section" />κελεύσας γοῦν αὐτὸν ὀνομάσαι τινὰ τῶν Ἰουδαίων Ἀλέξανδρον, ᾧ
πάλαι προσκεκρουκὼς φανερὸν ἐξενηνόχει τὸ μῖσος, τήν τε γυναῖκα <pb />
τὴν ἐκείνου [Βερενίκην ταῖς αἰτίαις] συνεμπλέξας, τούτους μὲν πρῶτον 
ἀνεῖλεν, ἐπὶ δ᾽ αὐτοῖς ἅπαντας τοὺς εὐπορίᾳ χρημάτων διαφέροντας 
ὁμοῦ τι χιλίους ἐφόνευσεν ἄνδρας: <milestone n="446" unit="section" />καὶ ταῦτα πράττειν ἐνόμιζεν 
ἀσφαλῶς, ὅτι τὰς οὐσίας αὐτῶν εἰς τὰς τοῦ Καίσαρος προσόδους 
ἀνελάμβανεν.
<milestone n="3" unit="Whiston section" /><milestone n="447" unit="section" /></p><p>Ὅπως δὲ μηδὲ ἀλλαχοῦ τινες τῶν Ἰουδαίων ἐλέγξωσιν αὐτοῦ
τὴν ἀδικίαν, πορρωτέρω τὸ ψεῦδος ἐξέτεινε καὶ πείθει τὸν Ἰωνάθην 
καί τινας τῶν ἅμ᾽ ἐκείνῳ συνειλημμένων νεωτερισμοῦ κατηγορίαν 
ἐπιφέρειν τοῖς ἐν Ἀλεξανδρείᾳ τε καὶ Ῥώμῃ τῶν Ἰουδαίων
δοκιμωτάτοις. <milestone n="448" unit="section" />τούτων εἷς τῶν ἐξ ἐπιβουλῆς αἰτιαθέντων ἦν Ἰώσηπος 
ὁ ταῦτα συγγραψάμενος. <milestone n="449" unit="section" />οὐ μὴν κατ᾽ ἐλπίδα τῷ Κατύλλῳ
τὸ σκευώρημα προεχώρησεν: ἧκε μὲν γὰρ εἰς τὴν Ῥώμην τοὺς περὶ
τὸν Ἰωνάθην ἄγων δεδεμένους καὶ πέρας ᾤετο τῆς ἐξετάσεως εἶναι
τὴν ἐπ᾽ αὐτοῦ καὶ δι᾽ αὐτοῦ γενομένην ψευδολογίαν. <milestone n="450" unit="section" />Οὐεσπασιανὸς 
δὲ τὸ πρᾶγμα ὑποπτεύσας ἀναζητεῖ τὴν ἀλήθειαν καὶ γνοὺς
ἄδικον τὴν αἰτίαν τοῖς ἀνδράσιν ἐπενηνεγμένην τοὺς μὲν ἀφίησι
τῶν ἐγκλημάτων Τίτου σπουδάσαντος, δίκην δ᾽ ἐπέθηκεν Ἰωνάθῃ
τὴν προσήκουσαν: ζῶν γὰρ κατεκαύθη πρότερον αἰκισθείς.
<milestone n="4" unit="Whiston section" /><milestone n="451" unit="section" /></p><p>Κατύλλῳ δὲ τότε μὲν ὑπῆρξε διὰ τὴν πρᾳότητα τῶν αὐτοκρατόρων 
μηδὲν πλεῖον ὑπομεῖναι καταγνώσεως, οὐκ εἰς μακρὰν δὲ <pb />
νόσῳ καταληφθεὶς πολυτρόπῳ καὶ δυσιάτῳ χαλεπῶς ἀπήλλαττεν,
οὐ τὸ σῶμα μόνον κολαζόμενος, ἀλλ᾽ ἦν ἡ τῆς ψυχῆς αὐτῷ νόσος
βαρυτέρα. <milestone n="452" unit="section" />δείμασι γὰρ ἐξεταράττετο καὶ συνεχῶς ἐβόα βλέπειν
εἴδωλα τῶν ὑπ᾽ αὐτοῦ πεφονευμένων ἐφεστηκότα: καὶ κατέχειν
αὑτὸν οὐ δυνάμενος ἐξήλλετο τῆς εὐνῆς ὡς βασάνων αὐτῷ καὶ πυρὸς
προσφερομένων. <milestone n="453" unit="section" />τοῦ δὲ κακοῦ πολλὴν ἀεὶ τὴν ἐπίδοσιν λαμβάνοντος 
καὶ τῶν ἐντέρων αὐτῷ κατὰ διάβρωσιν ἐκπεσόντων, οὕτως
ἀπέθανεν, οὐδενὸς ἧττον ἑτέρου τῆς προνοίας τοῦ θεοῦ τεκμήριον
γενόμενος, ὅτι τοῖς πονηροῖς δίκην ἐπιτίθησιν.
<milestone n="5" unit="Whiston section" /><milestone n="454" unit="section" /></p><p>Ἐνταῦθα τῆς ἱστορίας ἡμῖν τὸ πέρας ἐστίν, ἣν ἐπηγγειλάμεθα 
μετὰ πάσης ἀκριβείας παραδώσειν τοῖς βουλομένοις μαθεῖν,
τίνα τρόπον οὗτος ὁ πόλεμος Ῥωμαίοις πρὸς Ἰουδαίους ἐπολεμήθη.
<milestone n="455" unit="section" />καὶ πῶς μὲν ἡρμήνευται, τοῖς ἀναγνωσομένοις κρίνειν ἀπολελείφθω,
περὶ τῆς ἀληθείας δὲ οὐκ ἂν ὀκνήσαιμι θαρρῶν λέγειν, ὅτι μόνης
ταύτης παρὰ πᾶσαν τὴν ἀναγραφὴν ἐστοχασάμην. <pb /></p>
</div1></body></text></TEI.2>