<?xml version="1.0" encoding="utf-8"?>
<TEI.2><text n="AJ"><body><div1 type="Book" n="19" org="uniform" sample="complete">
<note anchored="yes" type="title" place="inline"><list type="toc">
<head>Τάδε ἔνεστιν ἐν τῇ <num>ιθ</num> τῶν Ἰωσήπου ἱστοριῶν
τῆς Ἰουδαϊκῆς ἀρχαιολογίας.</head>
<item>ὡς Γάιος Καῖσαρ ἐπιβουλευθεὶς ὑπὸ Κασσίου Χαιρέου ἀνῃρέθη
καὶ ὡς Κλαύδιος ὁ θεῖος αὐτοῦ βιασθεὶς ὑπὸ τῶν στρατιωτῶν τὴν
ἀρχὴν παρέλαβεν.</item>
<item>στάσις τῆς βουλῆς καὶ τοῦ δήμου πρὸς αὐτὸν καὶ τὰ σὺν αὐτῷ
στρατεύματα.</item>
<item>πρεσβεία τοῦ βασιλέως Ἀγρίππα πρὸς τὴν βουλήν, καὶ ὡς συνθέμενοι 
οἱ στρατιῶται οἱ μετὰ τῆς βουλῆς ἀπεχώρησαν πρὸς Κλαύδιον
καὶ κύριον αὐτὸν κατέστησαν τῶν πραγμάτων, ἡ δὲ βουλὴ μονωθεῖσα 
παρεκάλει Κλαύδιον αὐτῇ διαλλαγῆναι.</item>
<item>ὡς Κλαύδιος Καῖσαρ ἀποδίδωσιν Ἀγρίππᾳ τὴν πατρῴαν αὐτοῦ
βασιλείαν ἅπασαν προσθεὶς αὐτῷ καὶ τὴν Λυσανίου τετραρχίαν.</item>
<item>προγράμματα Κλαυδίου Καίσαρος ἐν Ἀλεξανδρείᾳ ὑπὲρ τῶν ἐκεῖ
Ἰουδαίων καὶ ἐν πάσῃ αὐτοῦ ἀρχῇ.</item>
<item>ἀπόπλους Ἀγρίππα τοῦ βασιλέως εἰς Ἰουδαίαν.</item>
<item>ἐπιστολὴ Πουπλίου Πετρωνίου τοῦ Συρίας ἡγεμόνος πρὸς Δωρίτας 
ὑπὲρ Ἰουδαίων.</item>
<item>ὡς βασιλεὺς Ἀγρίππας τὰ Ἱεροσολύμων τείχη πολυτελῶς κατασκευάζων 
ἀτελῆ τὴν σπουδὴν ἔσχεν μεταξὺ τελευτήσας.</item>
<item>ὅσα ἔπραξεν ἐν τρισὶν ἔτεσιν ἄχρι τῆς τελευτῆς αὐτοῦ καὶ ὃν
τρόπον τὸν βίον κατέστρεψεν.</item></list>
περιέχει ἡ βίβλος χρόνον ἐτῶν <num>γ</num> μηνῶν <num>[στιγμα]</num>.</note><pb />
<milestone n="1" unit="Whiston chapter" /><milestone n="1" unit="Whiston section" /><milestone n="1" unit="section" /><p>Γάιος δὲ οὐκ εἰς μόνους Ἰουδαίους τοὺς ἐν Ἱεροσολύμοις
καὶ τοὺς ὁπόσοι τῇδε οἰκοῦσιν ἐπεδείκνυτο τῆς ὕβρεως τὴν μανίαν,
ἀλλὰ διὰ πάσης ἐσομένην γῆς καὶ θαλάσσης ἔστελλεν αὐτήν, ὁπόση
Ῥωμαίοις ὑπακούει, μυρίων τε ἀνέπλησεν αὐτὴν κακῶν ὁπόσα μὴ
ἱστόρητο πρότερον. <milestone n="2" unit="section" />μάλιστα δὲ ᾐσθάνετο τοῦ δεινοῦ τῶν πρασσομένων 
ἡ Ῥώμη κατ᾽ οὐδὲν αὐτὴν τιμιωτέραν τῶν λοιπῶν πόλεων
ἡγουμένου, ἀλλὰ τούς τε ἄλλους ἄγοντος καὶ φέροντος καὶ μάλιστα
τὴν σύγκλητον καὶ ὁπόσοι τούτων εὐπατρίδαι καὶ προγόνων ἐπιφανείαις 
τιμώμενοι. <milestone n="3" unit="section" />μυρία τε εὑρίσκετο καὶ κατὰ τῶν ἱππέων μὲν
καλουμένων, ἀξιώματι δὲ καὶ δυνάμει χρημάτων ὅμοια τοῖς συγκλητικοῖς 
ὑπὸ τῆς πόλεως ἀγομένων διὰ τὸ ἐκ τούτων εἰς τὴν βουλὴν
εἶναι κατακλήσεις: ὧν ἀτίμωσις ἦν καὶ μετανάστασις κτεινομένων
τε καὶ τὰ χρήματα συλωμένων διὰ τὸ καὶ τὰς σφαγὰς ὡς τὸ πολὺ
ἐπ᾽ ἀφαιρέσει τῶν χρημάτων αὐτοῖς συντυγχάνειν. <milestone n="4" unit="section" />ἐξεθείαζέν τε
ἑαυτὸν καὶ τὰς τιμὰς οὐκέτ᾽ ἀνθρωπίνως ἠξίου γίνεσθαι παρὰ
τῶν ὑπηκόων αὐτῷ: εἴς τε τοῦ Διὸς φοιτῶν τὸ ἱερόν, ὃ Καπετώλιον 
μὲν καλοῦσιν τιμιώτατον δ᾽ ἄρα αὐτοῖς ἐστιν ἱερῶν, ἀδελφὸν
ἐτόλμησε προσαγορεύειν τὸν Δία: <milestone n="5" unit="section" />καὶ τἆλλα ἔπρασσεν μανίας οὐδὲν
ἀπολελειμμένα, ἐπεὶ καὶ ἀπὸ Δικαιαρχείας τῆς πόλεως ἐν Καμπανίᾳ 
κειμένης εἰς Μισηνοὺς ἑτέραν πόλιν ἐπιθαλάσσιον, καὶ τὴν
διάβασιν δεινὸν ἡγούμενος τριήρει περατοῦν, <milestone n="6" unit="section" />καὶ ἄλλως ἐπιβάλλειν
ἡγούμενος αὐτῷ δεσπότῃ ὄντι τῆς θαλάσσης ταῦτα καὶ ὁποῖα καὶ
παρὰ γῆς ἀπαιτεῖν, ἀπ᾽ ἄκρων ἐπ᾽ ἄκρα σταδίους τριάκοντα μέτρον <pb />
τῆς θαλάσσης <del status="unremarkable">ζεύξας</del> καὶ εἴσω τὸν κόλπον ἀπολαβὼν πάντα
ἤλαυνεν ἐπὶ τῇ γεφύρᾳ τὸ ἅρμα: θεῷ γὰρ ὄντι τοιαύτας ποιεῖσθαι
καλῶς ἔχειν τὰς ὁδούς. <milestone n="7" unit="section" />τῶν τε ἱερῶν τῶν Ἑλληνικῶν οὐδὲν ἔτι
ἀσύλητον κατέλιπεν, ὁπόσα γραφῆς ἢ γλυφῆς ἐχόμενα καὶ τὰς λοιπὰς 
κατασκευὰς ἀνδριάντων καὶ ἀναθημάτων ἄγεσθαι κελεύσας
παρ᾽ αὐτόν: οὐ γὰρ ἐν ἑτέρῳ τὰ καλὰ κεῖσθαι καλῶς ἔχειν ἢ ἐν
τῷ καλλίστῳ, τυγχάνειν δὲ τοῦτο οὖσαν τὴν Ῥωμαίων πόλιν. <milestone n="8" unit="section" />ἐκόσμει 
τε τοῖς ἐνθένδε ἀγομένοις τήν τε οἰκίαν καὶ τοὺς κήπους ὁπόσαι 
τε αὐτῷ καταγωγαὶ διὰ γῆς τῆς τῶν Ἰταλῶν. ἐπεὶ καὶ τὸν
Ὀλύμπιον τιμώμενον Δία ὑπὸ τῶν Ἑλλήνων καὶ οὕτως ὠνομασμένον
Ὀλύμπιον Φειδίου τοῦ Ἀθηναίου πεποιηκότος ἐτόλμησε κελεῦσαι
εἰς τὴν Ῥώμην μεταφέρειν. <milestone n="9" unit="section" />οὐ μὴν ἔπραξέν γε τῶν ἀρχιτεκτόνων
φαμένων πρὸς Μέμμιον Ῥῆγλον, ὃς ἐπετέτακτο τῇ κινήσει τοῦ Διός,
ἀπολεῖσθαι τοὖργον κινήσεως αὐτοῦ γενομένης. λέγεται δὲ Μέμμιον
διὰ ταῦτα καὶ σημείων μειζόνων γενομένων, ἢ ὡς ἄν τινα μὴ πιστὰ
ἡγεῖσθαι, ὑπερβαλέσθαι τὴν ἀναίρεσιν. <milestone n="10" unit="section" />καὶ γράφει τάδε πρὸς τὸν
Γάιον ἐπ᾽ ἀπολογίᾳ τοῦ ἐκλιπεῖν ἀδιακόνητον τὴν ἐπιστολήν, ἀπολέσθαι 
τε ἐκ τούτων αὐτῷ κινδύνου γενομένου σώζεται φθάνοντος
ἤδη Γαΐου τελευτῆσαι.
<milestone n="2" unit="Whiston section" /><milestone n="11" unit="section" /></p><p>Εἰς τοῦτο δὲ προύβη τὸ μανικὸν αὐτῷ, ὥστε δὴ καὶ θυγατρὸς 
αὐτῷ γενομένης ἀνακομίσας ἐπὶ τὸ Καπετώλιον ἐπὶ τοῖς
γόνασι κατατίθεται τοῦ ἀγάλματος, κοινὸν αὐτῷ τε καὶ τῷ Διὶ
γεγονέναι τὸ τέκνον καὶ δύο χειροτονεῖν αὐτῆς πατέρας, ὁπότερον
μείζονα φάμενος ἐν μέσῳ τε καταλιμπάνειν. <milestone n="12" unit="section" />καὶ τάδε ἠνείχοντο
πράσσοντα αὐτὸν οἱ ἄνθρωποι. ἐπεχείρησε δὲ καὶ τοῖς οἰκέταις <pb />
κατηγορίας ποιεῖσθαι τῶν δεσποτῶν ἐφ᾽ οἷστισιν ἐθελήσειαν ἐγκλήμασιν: 
δεινὰ γὰρ πάντα ἦν, ὁπόσα μέλλοι λέγεσθαι, διὰ τὸ χάριτί
τε καὶ ὑπαγορεύσει τῇ ἐκείνου τὰ πολλὰ γίνεσθαι, <milestone n="13" unit="section" />ὥστε ἤδη καὶ
Κλαυδίου ἐτόλμα ποιήσασθαι Πολυδεύκης ὁ δοῦλος κατηγορίαν,
καὶ Γάιος ἠνείχετο κατὰ πατρῴου τοῦ αὐτοῦ δίκης θανάτου λεγομένης 
ἐπ᾽ ἀκροάσει συνελθεῖν ἐλπίδι τοῦ παραλαβεῖν δύναμιν ἀνελεῖν 
αὐτόν. <milestone n="14" unit="section" />οὐ μὴν ἐξεγένετό γε αὐτῷ. ἀναπεπληρωκότι δὲ αὐτῷ
συκοφαντιῶν καὶ κακῶν πᾶσαν τὴν οἰκουμένην, ἧς ἐπῆρχεν, καὶ
πολλὴν τὴν δουλοκρατίαν ἐπῃρμένου τοῖς δεσπόταις ἐπιβουλαὶ τὰ
πολλὰ ἤδη συνίσταντο, τῶν μὲν ἐπ᾽ ἀμύνῃ ὧν πάθοιεν ὀργὴν
ποιουμένων, τῶν δὲ πρὶν ἐμπεσόντες κακῶν τυχεῖν μεγάλων τιθεμένων 
τὸ μεταχειρίσασθαι τὸν ἄνθρωπον. <milestone n="15" unit="section" />ὅθεν, ἐπειδὴ τοῖς τε
ἁπάντων νόμοις καὶ τῷ ἀσφαλεῖ μεγάλην συνήνεγκεν εὐδαιμονίας
ῥοπὴν ὁ θάνατος αὐτοῦ ἔθνει τε τῷ ἡμετέρῳ οὐδὲ εἰς ὀλίγον ἐξεγεγόνει 
μὴ οὐκ ἀπολωλέναι μὴ ταχείας αὐτῷ τελευτῆς παραγενομένης, 
βούλομαι <del status="unremarkable">δὲ</del> δι᾽ ἀκριβείας τὸν πάντα περὶ αὐτοῦ λόγον
διελθεῖν, <milestone n="16" unit="section" />ἄλλως τε ἐπειδὴ καὶ πολλὴν ἔχει πίστιν τοῦ θεοῦ τῆς
δυνάμεως καὶ παραμυθίαν τοῖς ἐν τύχαις κειμένοις καὶ σωφρονισμὸν
τοῖς οἰομένοις ἀίδιον τὴν εὐτυχίαν, ἀλλὰ μὴ ἐπιμεταφέρειν κακῶς
ἀρετῆς αὐτῇ μὴ παραγενομένης.
<milestone n="3" unit="Whiston section" /><milestone n="17" unit="section" /></p><p>Ὁδοὺς μὲν δὴ τρεῖς ὁ θάνατος αὐτοῦ παρεσκευάζετο καὶ
τούτων ἑκάστης ἄνδρες ἀγαθοὶ τὴν ἡγεμονίαν εἶχον. Αἰμίλιός τε
γὰρ Ῥῆγλος ἐκ Κορδύβης τῆς ἐν Ἰβηρίᾳ γένος συνεῖχέν τινας ἢ δι᾽
ἐκείνων ἢ δι᾽ αὐτοῦ πρόθυμος ὢν ἄρασθαι Γάιον. <milestone n="18" unit="section" />ἑτέρα δὲ αὐτοῖς 
συνεκροτεῖτο, ἧς Χαιρέας Κάσσιος χιλίαρχος ἡγεμὼν ἦν. Μινουκιανὸς 
δὲ Ἄννιος οὐκ ὀλίγη μοῖρα τῶν ἐπὶ τὴν τυραννίδα παρεσκευασμένων 
ἦν. <milestone n="19" unit="section" />αἰτία δ᾽ αὐτοῖς μίσους τοῦ πρὸς Γάιον συνελθεῖν, <pb />
Ῥήγλῳ μὲν τὸ ἐπὶ πᾶσιν ὀργίλον καὶ μίσει χρώμενον πρὸς
τὰ μετ᾽ ἀδικίας ἐξαγόμενα: καὶ γὰρ ἔχει τι θυμοειδὲς ἐν τῇ διανοίᾳ 
καὶ ἐλευθέριον, ὑφ᾽ οὗ μηδὲ στέγειν προστίθεσθαι τῶν βουλευμάτων: 
πολλοῖς γοῦν ἀνεκοινώσατο καὶ φίλοις καὶ ἄλλοις δοκοῦσιν 
αὐτῷ δραστηρίοις. <milestone n="20" unit="section" />Μινουκιανὸς δὲ τὰ μὲν Λεπίδου τε
ἐκδικία, φίλον γὰρ αὐτῷ τὰ μάλιστα ὄντα τοῦτον καὶ τῶν πολιτῶν
σὺν ὀλίγοις ἀναιρεῖ Γάιος, καὶ ἄλλως φοβηθεὶς τὰ περὶ αὐτὸν διὰ
τὸ πᾶσιν ὁμοίως τὸν Γάιον ἐπὶ θάνατον ἀνακειμένην ἐπαφιέναι
τὴν ὀργὴν ἐπὶ τὴν ἐγχείρησιν ἐλθεῖν. <milestone n="21" unit="section" />Χαιρέαν δὲ αἰσχύνην φέροντα 
ὀνείδη τε εἰς τὴν ἀνανδρίαν ὑπὸ τοῦ Γαΐου προφερομένου,
καὶ ἄλλως τὸ ἐφ᾽ ἡμέρᾳ κινδυνεύειν φιλίᾳ καὶ θεραπείᾳ τὴν Γαΐου
τελευτὴν οὐ πάντ᾽ ἐλεύθερον ὑπολαμβάνων. <milestone n="22" unit="section" />οἱ δὲ καὶ πᾶσι κοινῇ
προτεθῆναι τὴν ἐπὶ τῷ πράγματι σκέψιν τήν τε ὕβριν θεωμένοις
καὶ ἐπιθυμοῦσιν ἀκμὴν ἐπ᾽ ἀλλήλων ἀκμάζουσαν διαφυγεῖν ἀραμένοις 
τὸν Γάιον: ἴσως μὲν γὰρ ἂν κατορθῶσαι, καλῶς δὲ κατορθοῦσι 
τηλικούτων ἀγαθῶν σχεῖν ἐπὶ σωτηρίᾳ τῆς τε πόλεως καὶ
τῆς ἡγεμονίας πονοῦσι καὶ μετὰ ὀλέθρου ἅπτεσθαι τοῦ πράγματος.
<milestone n="23" unit="section" />παρὰ πάντα δὲ Χαιρέαν ἐπείγεσθαι ὀνόματός τε ἐπιθυμίᾳ μείζονος
καὶ ἄλλως ὑπὸ τοῦ ἀδεέστερον προσιέναι τῷ Γαΐῳ διὰ τὴν χιλιαρχίαν 
ῥᾳστώνης αὐτῷ κτείνειν ἐσομένης.
<milestone n="4" unit="Whiston section" /><milestone n="24" unit="section" /></p><p>Ἐν τούτῳ δ᾽ ἱπποδρομίαι ἦσαν: καὶ σπουδάζεται γὰρ Ῥωμαίοις <pb />
ἥδε ἡ θεωρία δεινῶς, συνίασίν τε προθύμως εἰς τὸν ἱππόδρομον 
καὶ ἐφ᾽ οἷς χρῄζοιεν δέονται τῶν αὐτοκρατόρων κατὰ πλῆθος 
συνελθόντες, οἱ δὲ ἀναντιλέκτους τὰς δεήσεις κρίνοντες οὐδαμῶς
ἀχαριστοῦσιν. <milestone n="25" unit="section" />ἐκέλευον δὴ καὶ τὸν Γάιον ἐκθύμῳ τῇ ἱκετείᾳ χρώμενοι 
τῶν τε τελῶν ἐπανιέναι καὶ τῶν φόρων ἐπικουφίζειν τι τοῦ
ἐπαχθοῦς. ὁ δ᾽ οὐκ ἠνείχετο, καὶ πλέον τι τῇ βοῇ χρωμένων ἄλλους 
ἄλλῃ διαπέμψας κελεύει τοὺς βοῶντας λαβεῖν τε καὶ μηδὲν
εἰς ἀναβολὰς ἀνελεῖν προαγαγόντας. <milestone n="26" unit="section" />καὶ ὁ μὲν ἐκέλευε ταῦτα καὶ
οἷς προσετέτακτο ἔπρασσον, πλεῖστοί τε ἦσαν οἱ ἐπὶ τοιούτοις
ἀποθανόντες. καὶ ὁ δῆμος ἑώρα μέν, ἠνείχετο δὲ παυσάμενος τῆς
βοῆς, ἐν ὀλίγῳ ἕνεκα τῶν χρημάτων ὀφθαλμοῖς ὁρῶντες τὴν ἐπὶ
τοιούτοις παραίτησιν εἰς θάνατον αὐτοῖς φέρουσαν. <milestone n="27" unit="section" />ταῦτα Χαιρέαν 
ἐνήγαγεν μειζόνως ἅπτεσθαί τε τῆς ἐπιβουλῆς καὶ παύειν κατὰ
τῶν ἀνθρώπων ἐξηγριωκότα τὸν Γάιον, καὶ πολλάκις μὲν καὶ παρὰ
τὰς ἑστιάσεις ἐμέλλησεν ἐπιχειρεῖν, οὐ μὴν ἀλλ᾽ ἐπείχετο λογισμῷ, 
τὸ μὲν κτείνειν οὐκέτ᾽ ἐνδοιαστὸν κεκρικώς, τὸν δὲ καιρὸν
περισκοπῶν, ὅπως μὴ εἰς κενόν, ἀλλ᾽ ἐπὶ καταπράξει τῶν βεβουλευμένων 
ταῖς χερσὶ χρῷτο.
<milestone n="5" unit="Whiston section" /><milestone n="28" unit="section" /></p><p>Ἐστρατεύετο δὲ πολὺν ἤδη χρόνον οὐχ ἡδονῇ φέρων Γαΐου
τὴν ἀναστροφήν. ἐπεὶ δὲ αὐτὸν ἵσταται Γάιος εἰσπραξόμενον τούς
τε φόρους καὶ ὅσα ἄλλα καταβαλλόμενα εἰς τὸν Καίσαρος θησαυρὸν 
ἐφυστερήκει τοῖς καιροῖς διὰ τὸ ἐπιδιπλασιάζεσθαι τὴν δύναμιν 
αὐτῶν, χρόνον ἐκεῖ ποιεῖται τῇ εἰσπράξει τρόπῳ τῷ αὐτοῦ
χρώμενος μᾶλλον ἢ τῇ Γαΐου προστάξει, <milestone n="29" unit="section" />διὰ τὸ φειδοῖ χρῆσθαι
τὰς τύχας οἴκτῳ λαμβάνων τῶν ὑπὸ τὴν εἴσπραξιν εἰς ὀργὴν προυκαλεῖτο 
τὸν Γάιον μαλακίαν ἐπικαλοῦντα αὐτῷ τοῦ σχολῇ συνάγεσθαι 
αὐτῷ τὰ χρήματα. καὶ δὴ τά τε ἄλλα ὕβριζεν εἰς αὐτὸν καὶ
ὁπότε τὸ σημεῖον αὐτῷ τὸ τῆς ἡμέρας καθηκούσης εἰς αὐτόν, θήλεά <pb />
τε ἐδίδου τὰ ὀνόματα, <milestone n="30" unit="section" />καὶ ταῦτα αἰσχύνης ἀνάπλεα καὶ ταῦτα
ἔπρασσεν αὐτὸς οὐκ ἀπηλλαγμένος ἔν τινων τελεταῖς μυστηρίων,
ἃς αὐτὸς συνίστατο, στολάς τε ἐνδυόμενος γυναικείους καί τινων
περιθέσεις πλοκαμίδων ἐπινοῶν ἄλλα τε ὁπόσα ἐπικαταψεύσασθαι
θηλύτητα τῆς ὄψεως ἔμελλεν, αὐτὸς τὴν ἐπὶ τοιούτοις αἰσχύνην
ἐτόλμα Χαιρέᾳ προσκαλεῖν. <milestone n="31" unit="section" />Χαιρέᾳ δὲ καὶ ὁπότε μὲν παραλαμβάνοι 
τὸ σημεῖον ὀργὴ παρίστατο, μειζόνως δ᾽ ὁπότε παραδιδοίη,
γελώμενος ὑπὸ τῶν παραλαμβανόντων, ὥστε καὶ οἱ συγχιλίαρχοι
παιδιὰν ἐποιοῦντο αὐτόν: ὁπότε γὰρ αὐτὸς μέλλοι τὸ σημεῖον παρ᾽
αὐτοῦ Καίσαρος κομίζειν, προύλεγόν τινα τῶν εἰωθότων φέρειν εἰς
παιδιάν. <milestone n="32" unit="section" />διὰ ταῦτα δὲ αὐτῷ καὶ θάρσος παρίστατο κοινωνούς
τινας παραλαμβάνειν, ὡς οὐκ ἐπ᾽ ὀλίγοις ὀργῇ χρώμενος. καὶ ἦν
γὰρ Πομπήδιος συγκλητικὸς μέν, τὰς ἀρχὰς δὲ διεληλυθὼς σχεδὸν
ἁπάσας, Ἐπικούρειος δ᾽ ἄλλως καὶ δι᾽ αὐτὸ ἀπράγμονος ἐπιτηδευτὴς 
βίου. <milestone n="33" unit="section" />τοῦτον ἐνδείκνυσιν Τιμίδιος ἐχθρὸς ὢν ὡς λοιδορίᾳ χρησάμενον 
ἀπρεπεῖ κατὰ τοῦ Γαΐου μάρτυρα παραλαμβάνων Κυιντιλίαν 
γυναῖκα τῶν ἐπὶ τῆς σκηνῆς ἐπιφανείᾳ τοῦ ὡραίου περισπούδαστον 
πολλοῖς τε οὖσαν καὶ τῷ Πομπηδίῳ. <milestone n="34" unit="section" />καὶ τῆς ἀνθρώπου,
ψεῦδος γὰρ ἦν, δεινὸν ἡγουμένης μαρτυρίαν ἐπὶ θανάτῳ τοῦ ἐραστοῦ 
παρασχεῖν, βασάνων ἔχρῃζεν ὁ Τιμίδιος, καὶ Γάιος παρωξυμμένος 
κελεύει τὸν Χαιρέαν μηδὲν εἰς ἀναβολὰς ἀλλ᾽ εὐθέως βασανίζειν 
τὴν Κυιντιλίαν, χρώμενος τῷ Χαιρέᾳ πρός τε τὰ φονικὰ
καὶ ὁπόσα στρεβλώσεως δέοιτο ὑπὸ τοῦ νομίζειν ὠμότερον διακονήσεσθαι 
τὴν λοιδορίαν φεύγοντα τῆς μαλακίας. <milestone n="35" unit="section" />Κυιντιλία δ᾽ ἐπὶ
τὴν βάσανον ἀγομένη τῶν συνιστόρων τινὸς ἐπιβαίνει τῷ ποδὶ
ἀποσημαίνουσα θαρσεῖν καὶ μὴ τὰς βασάνους αὐτῆς δεδιέναι: διοίσειν <pb />
γὰρ μετ᾽ ἀνδραγαθίας. βασανίζει δ᾽ αὐτὴν ὠμῶς ὁ Χαιρέας,
ἄκων μέν, κατ᾽ ἀνάγκας δὲ τὰς ὑπὲρ αὐτοῦ, καὶ μηδὲν ἐνδοῦσαν
ἦγεν εἰς τὴν ὄψιν τὴν Γαΐου διακειμένην οὐκ ἐν ἡδονῇ τοῖς θεωροῦσι. 
<milestone n="36" unit="section" />καὶ ὁ Γάιος παθών τι πρὸς τὴν ὄψιν τῆς Κυιντιλίας δεινῶς 
ὑπὸ τῶν ἀλγηδόνων διακειμένης τοῦ τε ἐγκλήματος ἠφίει καὶ
αὐτὴν καὶ τὸν Πομπήδιον, ἐκείνην δὲ καὶ χρημάτων δόσει τιμᾷ
παραμυθίας ἐσομένων λώβης τε ἣν ἐλελώβητο εἰς τὴν εὐπρέπειαν
τοῦ ἀφορήτου τῶν ἀλγηδόνων.
<milestone n="6" unit="Whiston section" /><milestone n="37" unit="section" /></p><p>Ταῦτα δεινῶς ἠνίασεν τὸν Χαιρέαν ὡς αἴτιον ἀνθρώποις
καὶ ὑπὸ Γαΐου παρηγορίας ἀξίοις ἐν αἰτίᾳ κακῶν τὸ ὅσον ἐπ᾽
αὐτοῖς γεγενημένοις, φησίν τε πρὸς Κλήμεντά τε καὶ Παπίνιον,
ὧν Κλήμης μὲν ἦν ἐπὶ τῶν στρατοπέδων, Παπίνιος δὲ καὶ αὐτὸς
ἦν χιλιαρχῶν, <milestone n="38" unit="section" /><q direct="unspecified">ἀλλ᾽ ἐπὶ φυλακῇ γε, ὦ Κλήμης, τὰ πάντα τοῦ αὐτοκράτορος 
ἡμῖν πράσσειν οὐκ ἐλλέλειπται: τῶν γὰρ συνομωμοκότων
αὐτοῦ κατὰ τῆς ἡγεμονίας προνοίᾳ καὶ πόνοις τοὺς μὲν ἀπεκτείναμεν, 
τοὺς δὲ ἐστρεβλώσαμεν ἐπὶ τοσοῦτον, ὡς ἐλεεινοὺς κἀκείνῳ
γενέσθαι, μετὰ πόσης τε ἀρετῆς ἡμῖν ἐξάγεται τῶν στρατιῶν;</q>
<milestone n="39" unit="section" />σιγήσαντος δὲ τοῦ Κλήμεντος καὶ τὸ μὲν αἰσχύνῃ φέρειν τὰ προστασσόμενα 
καὶ τῷ βλέμματι καὶ τῷ ἐρυθήματι παριστάντος, λόγῳ
δὲ αὐτοῖς τὴν μανίαν τοῦ αὐτοκράτορος προσκαλεῖν ἄδικον ἡγουμένου 
προνοίᾳ τοῦ ἀσφαλοῦς, <milestone n="40" unit="section" />Χαιρέας ἤδη θάρσει χρώμενος ἐν
λόγοις ἦν κινδύνων ἀνειμένοις πρὸς αὐτὸν τὰ κατέχοντα δεινὰ τὴν
πόλιν καὶ τὴν ἀρχὴν ἐπεξιών, καὶ ὅτι λόγῳ μὲν εἴη Γάιος ὁ τὴν <pb />
ἐπὶ τοιούτοις αἰτίαν προτιθέμενος, <milestone n="41" unit="section" />τοῖς δὲ τἀληθὲς ἐξετάζειν πειρωμένοις 
ἐγώ τε, ὦ Κλήμης, καὶ οὑτοσὶ ὁ Παπίνιος καὶ πρὸ ἡμῶν
σύ, ταύτας Ῥωμαίοις τε καὶ τῷ παντὶ ἀνθρωπείῳ τὰς στρέβλας
προσφερόμενοι, οὐκ ἐπιτάγμασιν τοῖς Γαΐου διακονούμενοι, γνώμῃ
δὲ τῇ αὐτῶν, <milestone n="42" unit="section" />εἰ παρὸν παῦσαι τοσαύτῃ ἤδη χρώμενον ὕβρει εἴς τε
τοὺς πολίτας καὶ τοὺς ὑπηκόους διακονούμεθα, δορυφόροι καὶ δήμιοι 
καθεστηκότες ἀντὶ στρατιωτῶν καὶ τὰ ὅπλα ταυτὶ φέροντες
οὐχ ὑπὲρ ἐλευθερίας οὐδ᾽ ἀρχῆς τῶν Ῥωμαίων, ἀλλ᾽ ἐπὶ σωτηρίᾳ
τοῦ δουλουμένου τά τε σώματα αὐτῶν καὶ τὰ φρονήματα, μιαινόμενοι 
τῷ καθ᾽ ἡμέραν αἵματι σφαγῆς καὶ βασάνου τῆς ἐκείνων,
μέχρι δή τις καὶ καθ᾽ ἡμῶν διακονήσεται τοιαῦτα Γαΐῳ. <milestone n="43" unit="section" />οὐ γὰρ
εὐνοίᾳ γε πολιτεύσει διὰ τάδε πρὸς ἡμᾶς, δι᾽ ὑφοράσεως δὲ μᾶλλον 
καὶ ἄλλως τοῦ πολλοῦ τῶν ἀπολλυμένων ἀποδεδωκότος: οὐ
γὰρ δὴ στήσεταί ποτε Γαΐῳ τὰ τῆς ὀργῆς διὰ τὸ μὴ δίκην ἀλλ᾽
ἡδονὴν πέρας αὐτῆς τυγχάνειν: σκοποὶ δὲ προσκεισόμεθα καὐτοί,
δέον καὶ τοῖς πᾶσιν τὸ ἀνεπιβούλευτόν τε καὶ ἐλεύθερον βεβαιοῦν
καὶ ἡμῖν κινδύνων ἀπαλλαγὰς ψηφίσασθαι.
<milestone n="7" unit="Whiston section" /><milestone n="44" unit="section" /></p><p>Κλήμης δὲ τὴν μὲν διάνοιαν τὴν Χαιρέου φανερὸς ἦν ἐπαινῶν, 
σιγᾶν δ᾽ ἐκέλευε, μὴ καὶ φοιτῶντος εἰς πλείονας τοῦ λόγου
καὶ διαχεομένων ὁπόσα κρύπτεσθαι καλῶς ἔχοι πρὶν τυχεῖν πράξαντας 
ἐκπύστου τοῦ ἐπιβουλεύματος γενομένου κολασθεῖεν, χρόνῳ
δὲ τῷ αὖθις καὶ τῇ ἀπ᾽ αὐτοῦ ἐλπίδι παραδιδόναι τὰ πάντα ὡς
παραγενησομένης τινὸς αὐτοῖς ἐπικουρίας τυχαίου: <milestone n="45" unit="section" /><q direct="unspecified">αὐτὸν μὲν γὰρ
ὑπὸ γήρως ἀφῃρῆσθαι τὴν ἐπὶ τοιοῖσδε τόλμαν, τῶν μέντοι γε ὑπὸ
σοῦ, Χαιρέα, συντεθέντων τε καὶ ῥηθέντων ἀσφαλέστερα μὲν ἴσως <pb />
ἂν ὑποθοίμην, εὐπρεπέστερα δὲ πῶς ἄν τις καὶ δύναιτο;</q><milestone n="46" unit="section" /> καὶ
Κλήμης μὲν ὡς αὑτὸν ἀναλύει διὰ λογισμῶν τῶν τε ἀκροαθέντων
καὶ ὁπόσων αὐτὸς εἰρήκει περιφερόμενος. Χαιρέας δὲ δείσας ὡς
Κορνήλιον Σαβῖνον ἠπείγετο καὶ αὐτὸν μὲν χιλίαρχον ὄντα, ἀξιόλογον 
δ᾽ ἄλλως ἐξεπιστάμενος αὐτὸν καὶ τοῦ ἐλευθέρου ἐραστὴν
καὶ δι᾽ αὐτὸ τῇ καταστάσει τῶν πραγμάτων πολεμίως διακείμενον,
<milestone n="47" unit="section" />χρῄζων ἐκ τοῦ ὀξέος ἔχεσθαι τῶν ἐγνωσμένων τῆς ἐγχειρήσεως
ὑπ᾽ αὐτοῦ καλὰ νομίσας εἶναι προσθέσθαι καὶ δέει, μὴ ὑπὸ Κλήμεντος 
ἐκφοίτησις γένοιτο αὐτῶν, ἄλλως τε τὰς μελλήσεις καὶ τῶν
καιρῶν τὰς ὑπερβολὰς πρὸς τῶν ὑπερβαλλομένων τιθέμενος.
<milestone n="8" unit="Whiston section" /><milestone n="48" unit="section" /></p><p>Ἐπεὶ δὲ ἀσμένῳ καὶ τῷ Σαβίνῳ τὰ πάντα ἦν, ἅτε καὶ
αὐτῷ γνώμης μὲν οὐχ ὑστεροῦντι τῆς ἴσης, ἀπορίᾳ δὲ πρὸς ὅντινα
εἰπὼν ἀσφαλὴς εἴη τὰ πρὸς ἐκείνους σιγῇ παραδιδόντος, ἐπεί τε
ἀνδρὸς ηὐπόρητο οὐ μόνον στέγειν ὧν πύθοιτο προσθησομένου,
ἀλλὰ καὶ γνώμην φανεροῦντος τὴν αὐτοῦ, πολλῷ μᾶλλον ἦρτο, καὶ
μηδὲν εἰς ἀναβολὰς ἐδεῖτο τοῦ Χαιρέου. <milestone n="49" unit="section" />τρέπονταί τε ὡς Μινουκιανόν, 
αὐτοῖς μὲν ἐπιτηδεύσει ἀρετῆς καὶ τῷ ὁμοζήλῳ τοῦ μεγαλόφρονος 
συγγενῆ, Γαΐῳ δ᾽ ὕποπτον τῆς Λεπίδου τελευτῆς, πάνυ
γὰρ δὴ φίλοι ἐγένοντο Μινουκιανός τε καὶ Λέπιδος, καὶ δείματι
κινδύνων τῶν καθ᾽ αὑτόν. <milestone n="50" unit="section" />πᾶσι γὰρ τοῖς ἐν τέλει φοβερὸς ἦν
Γάιος, ὡς ἐπ᾽ αὐτὸν ἕκαστον καὶ πρὸς οὕστινας τῇ μανίᾳ χρῆσθαι <pb />
μὴ ἀφησόμενος, <milestone n="51" unit="section" />φανεροί τε ἀλλήλοις ἦσαν τῆς ἐπὶ πράγμασιν
ἀχθηδόνος, διασαφεῖν μὲν ἀλλήλοις ἄντικρυς τὴν διάνοιαν καὶ μῖσος 
τὸ πρὸς Γάιον φόβῳ τε κινδύνων ἀφέμενοι ἄλλως τε αἰσθανόμενοι 
τοῦ ἀλλήλων μίσους πρὸς τὸν Γάιον καὶ δι᾽ αὐτὸ
εὐνοίᾳ χρῆσθαι τὰ πρὸς ἀλλήλους μὴ ἀπηλλαγμένοι.
<milestone n="9" unit="Whiston section" /><milestone n="52" unit="section" /></p><p>Γενομένων δ᾽ αὐτοῖς ἀξιώσεων ἐπείπερ συνέβαλον, εἰωθότες
καὶ πρότερον ὁπότε συνέλθοιεν τίμιον ἡγεῖσθαι τὸν Μινουκιανὸν
ὑπεροχῇ τε ἀξιώματος, γενναιότατος γὰρ ἦν τῶν πολιτῶν, καὶ τῷ
ἐπὶ πᾶσιν ἐπαινουμένῳ, <milestone n="53" unit="section" />μᾶλλον ὡς ἅπτοιτό τινος λόγου φθάσαι κἀκεῖνος 
εἴ ποτε Χαιρέαν, ὅ τι καὶ παραλάβοι σημεῖον τῆς ἡμέρας ἐκείνης: 
ἀοίδιμος γὰρ διὰ τῆς πόλεως ἦν ἡ εἰς τὸν Χαιρέαν διὰ τῶν
σημείων τῆς δόσεως πρασσομένη ὕβρις. <milestone n="54" unit="section" />ὁ δὲ χάρματι τοῦ λόγου μηδὲν 
μελλήσας ἠμείβετο τοῦ Μινουκιανοῦ τὸ ἐπὶ τοιοῖσδε πιστεῦσαν
ὁμιλίᾳ χρήσασθαι πρὸς αὐτόν, καί <q direct="unspecified">σύ μοι δίδως, εἶπεν, σημεῖον
ἐλευθερίας, χάρις δέ σοι τοῦ ἀνεγείραντός με μειζόνως ἤπερ εἴωθα
ἐμαυτὸν ὁρμᾶν, <milestone n="55" unit="section" />οὐδέν μοι χρεία πλειόνων ἔτι λόγων, οἵ με θαρσοῖεν, 
εἰ δὴ καὶ σοὶ ταῦτα δοκεῖ, γνώμης τε τῆς αὐτῆς κοινωνοὶ
καὶ πρότερον ἢ συνελθεῖν γεγόναμεν. καὶ ἓν μὲν ὑπέζωμαι ξίφος,
ἀμφοῖν δ᾽ ἂν ἀρκέσειεν. <milestone n="56" unit="section" />ὥστε ἴθι καὶ ἔργων ἐχώμεθα, ἡγεμών τ᾽
ἴσθι, ᾗ βούλοιο αὐτὸς κελεύων με χωρεῖν, ᾗ καὶ προσοίσομαι,
ἐπικουρίᾳ τῇ σῇ συμπράσσοντος τε πίσυνος. οὐδὲ ἀπορία σιδήρου 
τοῖς τὴν ψυχὴν εἰς τὰ ἔργα προσφερομένοις, δι᾽ ἣν καὶ ὁ
σίδηρος δραστήριος εἴωθεν εἶναι. <milestone n="57" unit="section" />ὥρμηκά τε εἰς τὴν πρᾶξιν οὐχ <pb />
ὧν ἂν αὐτὸς πάθοιμι ἐλπίδι περιφερόμενος: οὐ γὰρ σχολὴ κινδύνους 
μοι κατανοεῖν τοὺς ἐμαυτοῦ δουλώσει τε πατρίδος ἐλευθερωτάτης 
ἐπαλγοῦντι τῶν νόμων τῆς ἀρετῆς ἀφῃρημένης τούς τε πάντας 
ἀνθρώπους ὀλέθρου διὰ Γάιον κατειληφότος. <milestone n="58" unit="section" />ἄξιος δ᾽ ἂν
εἴην παρὰ σοὶ δικαστῇ πίστεως ἐπὶ τοιούτοις τυγχάνειν ὑπὸ τοῦ
ὅμοια φρονεῖν αὐτοῖς καὶ σὲ μὴ ἀπηλλάχθαι.</q>
<milestone n="10" unit="Whiston section" /><milestone n="59" unit="section" /></p><p>Μινουκιανὸς δὲ τὴν ὁρμὴν τῶν λόγων θεασάμενος ἠσπάζετό 
τε ἀσμένως καὶ προσπαρίστατο τὴν τόλμαν αὐτοῦ ἐπαινέσας
τε καὶ ἀσπασάμενος μετ᾽ εὐχῶν καὶ ἱκετείας ἀπελύοντο. <milestone n="60" unit="section" />καὶ ἰσχυρίζοντό 
τινες ὡς βεβαιοῦν τὰ εἰρημένα * εἰσιόντος γὰρ εἰς τὸ βουλευτήριον 
Χαιρέου φωνὴν ἐκ τοῦ πλήθους γενέσθαι τινὸς ἐπ᾽
ἐξορμήσει κελεύοντος περαίνειν μὲν δὴ τὸ πρακτέον καὶ προσλαμβάνειν 
τὸ δαιμόνιον. <milestone n="61" unit="section" />καὶ τὸν Χαιρέαν τὸ μὲν πρῶτον ὑπιδέσθαι,
μὴ καί τινος τῶν συνωμοτῶν προδότου γεγονότος ἁλίσκοιτο, καὶ
τέλος συνέντα ἐπὶ προτροπῇ φέρειν πρῶτον εἴτε παραινέσει τῶν
συνεγνωκότων ἀντισημαίνοντός τινος, εἴτε δὴ καὶ τοῦ θεοῦ, ὃς
ἐφορᾷ τὰ ἀνθρώπινα, αἴροντος αὐτόν. <milestone n="62" unit="section" />διεληλύθει δὲ διὰ πολλῶν
τὸ ἐπιβούλευμα καὶ πάντες ἐν ὅπλοις παρῆσαν, οἱ μὲν τῶν βουλευτῶν 
ὄντες οἱ δὲ ἱππεῖς καὶ ὁπόσοι τοῦ στρατιωτικοῦ συνῄδεσαν:
οὐδεὶς γὰρ ἦν, ὃς μὴ ἐν εὐδαιμονίᾳ ἂν ἠρίθμει τὴν Γαΐου μετάστασιν: 
<milestone n="63" unit="section" />καὶ δι᾽ αὐτὸ πάντες ἠπείγοντο ὁποίῳ δύναιτό τις τρόπῳ
μηδὲ ἑκὼν εἶναι τῆς ἐπὶ τοιούτοις ἀρετῆς ὑστερεῖν, ἀλλ᾽ ὡς ἔχοι
προθυμίας ἢ δυνάμεως καὶ λόγοις καὶ δι᾽ ἔργων ἦρτο ἐπὶ τῇ τυραννοκτονίᾳ, <pb />
<milestone n="64" unit="section" />ἐπεὶ καὶ Κάλλιστος, ἀπελεύθερος δ᾽ ἦν Γαΐου πλεῖστά 
τε ἀνὴρ εἷς οὗτος ἐπὶ μέγιστον δυνάμεως ἀφίκετο καὶ οὐδὲν
ἄλλο ἢ ἰσοτύραννον εἶχε τὴν δύναμιν φόβῳ τε τῶν πάντων καὶ
μεγέθει χρημάτων, ἅπερ ἐγένετο αὐτῷ: <milestone n="65" unit="section" />δωροδοκώτατος γὰρ ἦν
καὶ ὑβριστότατος παρ᾽ ὁντινοῦν γίνεται, ἐξουσίᾳ χρησάμενος παρὰ
τὸ εἰκός: καὶ ἄλλως τε τοῦ Γαΐου τὴν φύσιν ἐξεπιστάμενος ἀνήκεστον 
οὖσαν καὶ ἐφ᾽ οἷστισι κρίνειεν οὐδαμῶς ἀντισπάσματι χρωμένην, 
αὐτῷ τε πολλὰς μὲν καὶ ἄλλας αἰτίας τοῦ κινδυνεύειν, οὐχ
ἥκιστα δὲ τὸ μέγεθος τῶν χρημάτων: <milestone n="66" unit="section" />ὥστε δὴ καὶ Κλαύδιον ἐθεράπευε 
κρυπτῶς μετακαθίζων πρὸς αὐτὸν ἐλπίδι τοῦ κἂν εἰς ἐκεῖνον 
ἥξειν τὴν ἡγεμονίαν Γαΐου μεταστάντος, αὐτῷ τὴν ὑπόθεσιν
τῆς τιμῆς τὴν ἐφ᾽ ὁμοίοις ἰσχὺν προκαταθέμενος χάριν καὶ φιλανθρωπίας 
λόγον. <milestone n="67" unit="section" />ἐτόλμησεν γοῦν εἰπεῖν, ὡς κελευσθεὶς διαχρήσασθαι 
φαρμάκῳ τὸν Κλαύδιον μυρίας εὕροιτο τοῦ χρήματος τὰς
ὑπερβολάς. <milestone n="68" unit="section" />δοκεῖν δὲ προσεποιεῖτο Κάλλιστος ἐπὶ θήρᾳ τῇ Κλαυδίου 
τὸν λόγον τοῦτον, ἔπειτα οὔτε Γάιος ὡρμηκὼς μεταχειρίσασθαι 
Κλαύδιον ἠνείχετο τῶν Καλλίστου προφάσεων οὔτε Κάλλιστος
κελευσθείς που τὴν πρᾶξιν εὐκτὸν ὑπελάμβανεν ἢ κακουργῶν εἰς
τοῦ δεσπότου τὰς ἐπιστολὰς οὐκ ἂν ἐκ τοῦ παραχρῆμα τὸν μισθὸν
ἐκομίζετο. <milestone n="69" unit="section" />ἀλλὰ δὴ Κλαυδίῳ μὲν ἔκ τινος θείας δυνάμεως χρήσασθαι 
μανιῶν τῶν Γαΐου, Κάλλιστος προσποιήσασθαι χάριτος κατάθεσιν 
μηδαμῶς ὑπ᾽ αὐτοῦ γενομένης.
<milestone n="11" unit="Whiston section" /><milestone n="70" unit="section" /></p><p>Τοῖς ἀμφὶ τὸν Χαιρέαν ὑπερβολαὶ τὸ καθ᾽ ἡμέραν <pb />
ἦσαν ὀκνούντων πολλῶν οὐ γὰρ Χαιρέας ἔσται ἑκὼν εἶναι τοῦ πράσσειν 
ἀναβολὴν ἐποιεῖτο, πάντα καιρὸν ἐπιτήδειον τῇ πράξει νομίζων. 
<milestone n="71" unit="section" />καὶ γὰρ εἰς τὸ Καπετώλιον ἀνιόντα καὶ τὰς θυσίας ὑπὲρ
τῆς θυγατρὸς ἐπιτελουμένας ὑπὸ τοῦ Γαΐου παρῆν πολλάκις καιρός, 
καὶ ὑπὲρ τῆς βασιλικῆς ἱστάμενον καὶ τῷ δήμῳ χρυσίου καὶ
ἀργυρίου χρήματα διαρριπτοῦντα ὦσαι κατὰ κεφαλῆς, ὑψηλὸν δ᾽
ἐστὶ τὸ τέγος εἰς τὴν ἀγορὰν φέρον, ἐπί τε τῶν μυστηρίων ταῖς
ποιήσεσιν ἃ συνίστατο: <milestone n="72" unit="section" />πάντων γὰρ αὐτὸν ἀπερίοπτον εἶναι προνοίᾳ 
τοῦ ἐν αὐτοῖς εὐπρεπῶς ἀναστραφησομένου καὶ ἀπογνώσει
τοῦ ἐν ἐπιχειρήσει τινὶ γενέσθαι πιστεύοντα εἰ δὲ μηδὲν τίμιον
ὡς τῶν θεῶν αὐτῷ δύναμιν τοῦ θανάτου παρατυγχάνειν, <milestone n="73" unit="section" />αὐτῷ δ᾽
ἂν ἰσχὺν ἐγγενέσθαι καὶ μὴ σιδηροφορουμένῳ διαχρήσασθαι τότε
Γάιον. οὕτως εὐχῆς εἶχε τοὺς συνωμότας ὁ Χαιρέας δεδιὼς τοὺς
καιροὺς μὴ διαρρυεῖεν. <milestone n="74" unit="section" />οἱ δὲ ἑώρων μὲν νομίμων τε χρῄζοντα καὶ
ἐπ᾽ ἀγαθοῖς τοῖς αὐτῶν ἐπειγόμενον, οὐ μὴν ἀλλ᾽ ἠξίουν εἰς ὀλίγον 
γοῦν ὑπερβολῇ χρήσασθαι, μὴ καί πῃ σφάλματος τῇ ἐπιχειρήσει
συνελθόντος ταράξαιεν τὴν πόλιν ζητήσεων τῶν συνεγνωκότων τὴν
πρᾶξιν γινομένων καὶ τοῖς αὐτοῖς μελλήσουσιν ἐπιχειρεῖν ἄπορον
τὴν ἀνδραγαθίαν φραξαμένου Γαΐου πρὸς αὐτοὺς μειζόνως. <milestone n="75" unit="section" />καλῶς
οὖν ἔχειν θεωριῶν ἐν τῷ Παλατίῳ ἐπιτελουμένων ἅπτεσθαι τοῦ
χρήματος: ἄγονται δὲ ἐπὶ τιμῇ τοῦ πρώτου μεταστησαμένου τὴν
ἀρχὴν τοῦ δήμου Καίσαρος εἰς αὐτὸν μικρόν τε πρὸ τοῦ βασιλείου
καλύβης πηκτοῦ γενομένης, καὶ Ῥωμαίων τε οἱ εὐπατρίδαι θεωροῦσιν 
ὁμοῦ παισὶν καὶ γυναιξὶν καὶ ὁ Καῖσαρ: <milestone n="76" unit="section" />ῥᾳστώνην τε αὐτοῖς
ἔσεσθαι πολλῶν μυριάδων ἀνθρώπων εἰς ὀλίγον χωρίον καθειργνυμένων <pb />
ὥστε εἰσιόντι τὴν ἐπιχείρησιν ποιήσασθαι δυνάμεως τοῖς
ὑπασπισταῖς, εἰ καί τινες προθυμοῖντο, μὴ παρατευξομένης αὐτῷ
βοηθεῖν.
<milestone n="12" unit="Whiston section" /><milestone n="77" unit="section" /></p><p>Εἴχετο δὲ Χαιρέας, καὶ τῶν θεωριῶν ἐπελθουσῶν τῇ
πρώτῃ δεδογμένον ἅπτεσθαι τῆς πράξεως ἰσχυρότερον ἦν τοῦ κατ᾽
ἐκείνους προβεβουλευκότος τὸ τῆς τύχης συγχωροῦν ὑπερβολάς, καὶ
τὰς τρεῖς ὑπερβαλλομένου ταῖς νομίμοις ἡμέραις μόλις κατὰ τὴν
τελευταίαν αὐτοῖς ἐπράχθη τὸ ἔργον. <milestone n="78" unit="section" />Χαιρέας δὲ συγκαλέσας τοὺς
συνωμότας <q direct="unspecified">πολὺς μέν, εἶπεν, καὶ ὁ παρεληλυθὼς χρόνος ὀνειδίσαι
τὸ ἐπιμέλλον ἡμῶν ἐπὶ τοῖς οὕτω βουλευθεῖσιν μετ᾽ ἀρετῆς, δεινὸν
δέ, εἰ καὶ μηνύματος γενομένου διαπεσεῖται ἡ πρᾶξις καὶ Γάιος
ὑβριεῖ μειζόνως. <milestone n="79" unit="section" />ἢ οὐχ ὁρῶμεν, ὡς τῆς ἐλευθερίας ἀφαιροῦμεν ὁπόσας 
τῶν ἡμερῶν προσθήκην τῇ Γαΐου τυραννίδι χαριζόμεθα, δέον αὐτούς 
τ᾽ ἀδεεῖς τὸ λοιπὸν εἶναι καὶ τοῖς ἄλλοις αἰτίαν τοῦ εὐδαίμονος
παρασχόντας δι᾽ αἰῶνος τοῦ ἅπαντος τοῖς αὖθις ἐν θαύματι μεγάλῳ
καὶ τιμῇ καταστῆναι;</q><milestone n="80" unit="section" /> τῶν δὲ οὔτε ἀντειπεῖν ὡς οὐ πάνυ καλοῖς
δυναμένων οὔτε τὴν πρᾶξιν ἄντικρυς δεχομένων σιγῇ δὲ καταπεπληγότων 
<q direct="unspecified">τί, φησίν, ὦ γενναῖοι, διαμέλλομεν; ἢ οὐχ ὁρᾶτε τὴν
σήμερον τῶν θεωριῶν ἡμέραν ὑστάτην οὖσαν καὶ Γάιον ἐκπλευσούμενον;</q> <milestone n="81" unit="section" />
ἐπὶ γὰρ Ἀλεξανδρείας παρεσκεύαστο πλεῖν κατὰ θεωρίαν
τῆς Αἰγύπτου. <q direct="unspecified">καλὸν δὲ ἡμῖν προέσθαι τῶν χειρῶν τὸ ὄνειδος
τῇ Ῥωμαίων μεγαλαυχίᾳ πομπεῦσον διά τε γῆς καὶ θαλάσσης.
<milestone n="82" unit="section" />πῶς δ᾽ οὐκ ἂν δικαίως κρίνοιμεν αὐτοὺς αἰσχύνῃ τῶν γενησομένων, <pb />
εἴ τις αὐτὸν Αἰγύπτιος κτείνειεν τὴν ὕβριν οὐχ ἡγησάμενος ἀνασχετὸν 
τοῖς ἐλευθέροις γεγονόσιν; <milestone n="83" unit="section" />ἐγὼ μὲν οὖν οὐκέτι εἰς πλείονα
ἀνέξομαι τὰς σκήψεις ὑμῶν, χωρήσω δὲ τοῖς κινδύνοις ὁμοῦ σήμερον 
ἡδονῇ φέρων πᾶν ὅ τι καὶ γένοιτο ἐξ αὐτῶν, οὐδ᾽ ἂν ὑπερβαλλοίμην 
εἴπερ εἴη: τί γὰρ δὴ καὶ γένοιτ᾽ ἂν ἀνδρὶ φρόνημα
ἔχοντι τούτου σχετλιώτερον, ἕτερον Γάιον ἀναιρεῖν ἐμοῦ ζῶντος ἐμὲ
τὴν ἐπὶ τῷδε ἀρετὴν ἀφῃρημένον;</q>
<milestone n="13" unit="Whiston section" /><milestone n="84" unit="section" /></p><p>Καὶ ὁ μὲν ταῦτα εἰπὼν αὐτός τε ὡρμήκει πράξων τὸ
ἔργον καὶ τοῖς λοιποῖς ἐνεποίησε θάρσος πᾶσίν τε ἦν ἔρως ἅπτεσθαι 
τοῦ ἐγχειρήματος μηδὲν ὑπερβαλλομένοις, <milestone n="85" unit="section" />ἕωθέν τε ἐπὶ τοῦ
Παλατίου εἰώθει τὸ ξίφος ὑπεζωσμένος τῶν ἱππικῶν: ἔθος γὰρ
δὴ τοῖς χιλιάρχοις τοῦτο ἐζωσμένοις αἰτεῖν παρὰ τοῦ αὐτοκράτορος
τὸ σημεῖον, ἦν τε ἡ ἡμέρα καθήκουσα εἰς αὐτὸν τῆς παραλήψεως
τοῦ σημείου. <milestone n="86" unit="section" />ἄρτι τε συνῄει πληθὺς εἰς τὸ Παλάτιον ἐπὶ προκαταλήψει 
θέας πολλῷ θορύβῳ καὶ ὠθισμῷ, χαρᾷ φέροντος Γαΐου
τὴν ἐπὶ τοιοῖσδε τῶν πολλῶν σπουδήν, παρὸ καὶ διακέκριτο οὐδὲν
οὔτε τῇ συγκλήτῳ χωρίον οὔτε τοῖς ἱππεῦσιν, φύρδην δὲ ἕζοντο
καὶ τοῖς ἀνδράσιν ὁμοῦ αἱ γυναῖκες καὶ τῷ δούλῳ ἀναμεμιγμένον
τὸ ἐλεύθερον. <milestone n="87" unit="section" />Γάιος δὲ προόδων αὐτῷ γενομένων ἔθυσε τῷ Σεβαστῷ 
Καίσαρι, ᾧ δὴ καὶ τὰ τῆς θεωρίας ἤγετο, καὶ πίπτοντος
τῶν ἱερείων τινὸς συνέβη αἵματι τὴν Ἀσπρήνα στολὴν ἑνὸς τῶν
συγκλητικῶν ἀνάπλεων γενέσθαι. τοῦτο Γαΐῳ γέλωτα μὲν παρέσχεν, 
ἦν δ᾽ ἄρα εἰς οἰωνὸν τῷ Ἀσπρήνᾳ φανερόν: ἐπικατασφάζεται 
γὰρ τῷ Γαΐῳ. <milestone n="88" unit="section" />Γάιον δ᾽ ἱστορεῖται παρὰ φύσιν τὴν ἑαυτοῦ
εὐπροσηγορώτατον γενέσθαι κατ᾽ ἐκείνην τὴν ἡμέραν καὶ δεξιότητι
χρώμενον ὁμιλίας πάνθ᾽ ὁντινοῦν ἐκπλῆξαι τῶν παρατυγχανόντων.
<milestone n="89" unit="section" />μετὰ δὲ τὴν θυσίαν ἐπὶ τὴν θεωρίαν τραπεὶς ἐκαθέζετο καὶ περὶ <pb />
αὐτὸν τῶν ἑταίρων οἱ ἀξιολογώτατοι. <milestone n="90" unit="section" />κατεσκεύαστο δὲ τὸ θέατρον,
πηκτὸν δὲ ἐγίνετο κατὰ ἕκαστον ἐνιαυτόν, τοιόνδε τρόπον: θύρας
ἔχει δύο φερούσας τὴν μὲν εἰς αἴθριον, τὴν δ᾽ εἰς στοὰν εἰσόδοις
καὶ ἀποχωρήσεσιν, ὅπως μὴ ταράσσοιντο οἱ ἔνδον ἀπειλημμένοι,
ἐκ δ᾽ αὐτῆς τῆς καλύβης ἐνδοτέρω διαφράγμασιν ἑτέραν ἀπειληφυίαις 
ἐπ᾽ ἀναστροφῇ τοῖς ἀνταγωνισταῖς καὶ ὁπόσα ἀκροάματα.
<milestone n="91" unit="section" />συγκαθημένης δὲ τῆς πληθύος καὶ τοῦ Χαιρέου σὺν τοῖς χιλιάρχοις
οὐκ ἄπωθεν τοῦ Γαΐου, δεξιὸν δὲ τοῦ θεάτρου κέρας ὁ Καῖσαρ
εἶχεν, Βαθύβιός τις τῶν συγκλητικῶν ἀνὴρ ἐστρατηγηκὼς ἤρετο
Κλούιον παρακαθεζόμενον αὐτῷ καὶ τοῦτον ὑπατικόν, εἰ δή τις
αὐτῷ νεωτέρων πραγμάτων πέρι ἀφίκοιτο πύστις, προμηθὴς γενόμενος 
τοῦ μὴ ἐξάκουστος εἶναι τάδε λέγων. <milestone n="92" unit="section" />τοῦ δὲ φαμένου μηδὲν
πεπύσθαι σημεῖον <q direct="unspecified">τοιγαροῦν, ὦ Κλούιε, τυραννοκτονίας ἀγὼν
πρόκειται.</q> καὶ ὁ Κλούιος <q direct="unspecified">ὦ γενναῖε, φησίν, σίγα, μή τις τ᾽ ἄλλος
Ἀχαιῶν μῦθον ἀκούσῃ.</q><milestone n="93" unit="section" /> πολλῆς δ᾽ ὀπώρας ἐπιχεομένης τοῖς θεωροῖς 
καὶ πολλῶν ὀρνέων ὁπόσα τῷ σπανίῳ τίμια τοῖς κτωμένοις,
ὁ Γάιος ἡδονῇ τὰς περὶ αὐτοῖς ἐθεώρει μάχας καὶ διαρπαγὰς οἰκειουμένων 
αὐτὰ τῶν θεωρῶν. <milestone n="94" unit="section" />ἔνθα δὲ καὶ σημεῖα μανθάνει δύο
γενέσθαι: καὶ γὰρ μῖμος εἰσάγεται, καθ᾽ ὃν σταυροῦται ληφθεὶς
ἡγεμών, ὅ τε ὀρχηστὴς δρᾶμα εἰσάγει Κινύραν, ἐν ᾧ αὐτός τε ἐκτείνετο 
καὶ ἡ θυγάτηρ Μύρρα, αἷμά τε ἦν τεχνητὸν πολὺ καὶ περὶ <pb />
τὸν σταυρωθέντα ἐκκεχυμένον καὶ τῶν περὶ τὸν Κινύραν. <milestone n="95" unit="section" />ὁμολογεῖται 
δὲ καὶ τὴν ἡμέραν ἐκείνην γενέσθαι, ἐν ᾗ Φίλιππον τὸν
Ἀμύντου Μακεδόνων βασιλέα κτείνει Παυσανίας εἷς τῶν ἑταίρων
εἰς τὸ θέατρον εἰσιόντα. <milestone n="96" unit="section" />Γαΐου δ᾽ ἐνδοιάζοντος, εἴτε παραμείνειεν
εἰς τέλος τῇ θεωρίᾳ διὰ τὸ τελευταίαν εἶναι τὴν ἡμέραν εἴτε λουτρῷ 
χρησάμενος καὶ σίτῳ εἶτα ἐπανίοι καθὰ καὶ οἱ πρότερον, Μινουκιανὸς 
ὑπὲρ τοῦ Γαΐου καθεζόμενος καὶ δεδιώς, μὴ διαλυθείη
τὰ τῶν καιρῶν εἰς κενόν, ἐξαναστὰς ἐπειδὴ καὶ Χαιρέαν ἑώρα
προεξεληλυθότα, ἠπείγετο θαρσύνειν αὐτὸν προελθών. <milestone n="97" unit="section" />λαμβάνεται
δ᾽ αὐτοῦ τῆς στολῆς Γάιος κατὰ φιλοφροσύνην δῆθεν καί <q direct="unspecified">ποῖ δή,
φησίν, ὦ μακάριε;</q> καὶ ὁ μὲν αἰδοῖ δοκεῖν τοῦ Καίσαρος καθίζει,
κρείσσων δ᾽ ὁ φόβος ἦν ὀλίγον τε διαλιπὼν εἶτα διανίσταται. <milestone n="98" unit="section" />καὶ
ὁ Γάιος οὐδὲν ἐμποδὼν ἦν ἐξιόντι δοκῶν ἐπί τινι τῶν ἀναγκαίων
ποιεῖσθαι τὴν ἔξοδον. Ἀμβρώνας δὲ καὶ αὐτὸς παρῄνει τῷ Γαΐῳ
καθὸ πρότερον ὑπεξελθόντι πρός τε λουτρῷ καὶ ἀρίστῳ γενέσθαι
καὶ ἔπειτα δὲ εἰσελθεῖν, χρῄζων ἐπὶ πέρας ἀχθῆναι τὰ ἐγνωσμένα.
<milestone n="14" unit="Whiston section" /><milestone n="99" unit="section" /></p><p>Καὶ οἱ περὶ τὸν Χαιρέαν ἔτασσον μὲν ἀλλήλους ᾗ καιρός
τε καὶ ἐχρῆν ἕκαστον στάντα ᾗ προσταχθείη μὴ ἀπολιμπάνεσθαι
ἐπιπονοῦντες. ἤχθοντο δὲ τῇ διατριβῇ καὶ τῷ μέλλεσθαι τὰ ἐν
χερσίν, ἐπεὶ καὶ περὶ ἐνάτην ὥραν ἤδη τὰ τῆς ἡμέρας ἦν. <milestone n="100" unit="section" />καὶ
Χαιρέας βραδύνοντος Γαΐου πρόθυμος ἦν ἐπεισελθεῖν ἐν τῇ καθέδρᾳ <pb />
προσπεσὼν μέντοι προῄδει τοῦτο σὺν πολλῷ φόνῳ τῶν τε
βουλευτῶν καὶ ὁπόσοι τῶν ἱππέων παρῆσαν καίπερ δεδιὼς πρόθυμος 
ἦν, καλῶς ἔχειν ἡγούμενος πᾶσιν ἀσφάλειαν καὶ ἐλευθερίαν
ὠνούμενος ἐν ὀλίγῳ τίθεσθαι τὰ κατὰ τοὺς ἀπολουμένους. <milestone n="101" unit="section" />καὶ
δὴ τετραμμένων εἰς τὸ θέατρον εἰσόδῳ σημαίνεται Γάιος ἐξαναστὰς
καὶ θόρυβος ἦν, ἀνέστρεφον δὲ καὶ οἱ συνωμόται καὶ ἀνεωθοῦντο
τὴν πληθύν, λόγῳ μὲν διὰ τὸ δυσχεραίνειν τὸν Γάιον, ἔργῳ δὲ ἐπ᾽
ἀδείας βουλόμενοι ἐν ἐρημίᾳ τῶν ἀμυνουμένων καταστήσαντες αὐτὸν 
ἅπτεσθαι τῆς σφαγῆς. <milestone n="102" unit="section" />προεξῄεσαν δὲ Κλαύδιος μὲν ὁ πάτρως
αὐτοῦ καὶ Μᾶρκος Βινίκιος ὁ τῆς ἀδελφῆς ἀνὴρ ἔτι δὲ Οὐαλέριος
Ἀσιατικός, οὓς οὐδὲ βουλομένοις διακλεῖσαι δύναμις ἦν αἰδοῖ τῆς
ἀξιώσεως, εἵπετο δ᾽ αὐτὸς σὺν Παύλῳ Ἀρουντίῳ. <milestone n="103" unit="section" />ἐπεὶ δ᾽ ἐντὸς
ἦν τοῦ βασιλείου, τὰς μὲν ἐπ᾽ εὐθείας ὁδοὺς λείπει, καθ᾽ ἃς διεστήκεσαν 
τῶν δούλων οἱ θεραπεύοντες αὐτὸν καὶ προῄεσαν οἱ
περὶ τὸν Κλαύδιον: <milestone n="104" unit="section" />τρέπεται δὲ κατὰ στενωπὸν ἠρεμηκότα καὶ
ἐπὶ τόπον πρὸς λουτροῖς γενησόμενος ἅμα καὶ παῖδας οἳ ἥκεσαν
ἐκ τῆς Ἀσίας κατανοήσων, πομπῆς αὐτῶν ἐκεῖθεν γενομένης ἐπὶ
ὕμνοις μυστηρίων ἃ ἐπετέλει, ἔνιοι δὲ κατὰ πυρριχισμούς, οἳ ἐν
τοῖς θεάτροις ἔσοιντο. <milestone n="105" unit="section" />ὑπαντιάζει δ᾽ αὐτὸν Χαιρέας καὶ ᾔτησεν
σημεῖον. τοῦ δὲ τῶν εἰς χλεύην ἀνακειμένων εἰπόντος οὐδὲν ἐνδοιάσας 
λοιδορίαις τε ἐχρᾶτο κατὰ τοῦ Γαΐου καὶ σπασάμενος τὸ
ξίφος ἐπάγει πληγὴν σφοδράν: οὐ μήν γε ἦν καίριος. <milestone n="106" unit="section" />καίτοι γέ
φασίν τινες προνοίᾳ τοῦ Χαιρέου γενέσθαι τοῦ μὴ μιᾷ πληγῇ
διεργάσασθαι τὸν Γάιον, ἀλλὰ τιμωρεῖσθαι μειζόνως πλήθει τραυμάτων. 
<milestone n="107" unit="section" />οὐ μὴν ἐμοὶ πιθανὸς οὗτος ὁ λόγος διὰ τὸ μὴ ἐπιχωρεῖν <pb />
ἐν ταῖσδε ταῖς πράξεσιν λογισμῷ χρῆσθαι τὸν φόβον, Χαιρέαν δέ,
εἴπερ οὕτως ἐφρόνει, πάντων ἥγημαι μωρίᾳ διαφέρειν ἡδονὴν τῇ
ὀργῇ χαριζόμενον μᾶλλον ἢ ἐκ τοῦ ὀξέος ἀπαλλαγὴν αὑτῷ τε καὶ
τοῖς συνωμόταις κινδύνων χαριζόμενον, διὰ τὸ πολλὰς ἂν μηχανὰς
ἔτι γενέσθαι βοηθειῶν Γαΐῳ μὴ φθάντι τὴν ψυχὴν ἀφεῖναι κἀνταῦθα 
Χαιρέᾳ λόγον ἂν γενέσθαι οὐ περὶ τῆς Γαΐου τιμωρίας,
ἀλλὰ τῆς αὐτοῦ καὶ τῶν φίλων, <milestone n="108" unit="section" />ὅπου γε καὶ πράξαντι καλῶς ἂν
εἶχε σιγῇ χρωμένῳ διαδιδράσκειν τὰς ὀργὰς τῶν ἀμυνομένων, οὐχ
ὅπως ἄδηλον εἰ τύχοι κατορθῶν ἐπ᾽ ἀλόγοις χρῄζειν αὐτόν τε
ἀπολέσαι καὶ τὸν καιρόν. καὶ τάδε μὲν εἰκάζειν παρέστω τοῖς
βουλομένοις ᾗ καὶ θέλοιεν. <milestone n="109" unit="section" />ὁ δὲ Γάιος ἀλγηδόνι τῆς πληγῆς περιφερόμενος, 
μεσσηγὺς γὰρ τοῦ τε ὤμου καὶ τοῦ τραχήλου φερόμενον 
τὸ ξίφος ἐπέσχεν ἡ κλεὶς προσωτέρω χωρεῖν, οὔτε ἀνεβόησεν
ὑπ᾽ ἐκπλήξεως οὔτε ἐπεκαλέσατό τινας τῶν φίλων εἴτε ἀπιστίᾳ
εἴτε καὶ ἄλλως ἀφρονήσει, στόνῳ δὲ χρησάμενος πρὸς τῆς ἀλγηδόνος 
τὸ περιὸν εἰς τὸ πρόσθεν ἵετο φυγῇ. <milestone n="110" unit="section" />καὶ δεξάμενος αὐτὸν
Κορνήλιος Σαβῖνος τὴν διάνοιαν ἤδη προκατειργασμένον ὠθεῖ καὶ
κλιθέντα ἐπὶ γόνυ πολλοὶ περιστάντες ἀφ᾽ ἑνὸς ἐγκελεύσματος
ἔκοπτον τοῖς ξίφεσιν, παρακελευσμός τε τὰ πρὸς ἀλλήλους καὶ
πρὸς ἔρις αὐτοῖς ἦν. τελευταῖα δὲ Ἀκύλας, ὁμολογεῖται δὲ ὑπὸ
πάντων πληγὴν ἐπαγαγών, μεθίστησιν αὐτὸν ἀκριβῶς. <milestone n="111" unit="section" />ἀναθείη δ᾽
ἄν τις τὴν πρᾶξιν Χαιρέᾳ: καὶ γὰρ εἰ σὺν πολλοῖς ἐπράχθη τὸ <pb />
ἔργον αὐτῷ, ἀλλ᾽ οὖν πρῶτός τε ἐνεθυμήθη εἶναι μέντοι αὐτῷ ὃς
προλαβὼν πολὺ τῶν ἁπάντων, <milestone n="112" unit="section" />καὶ πρῶτος μὲν τολμηρῶς ἐξεῖπεν
τοῖς λοιποῖς, δεχομένων δὲ τὸν ἐπὶ τῷ φόνῳ λόγον σποράδας τε
ἤθροισεν καὶ τὰ πάντα φρονίμως συγκροτήσας ἔνθα γνωμῶν εἰσηγήσεως 
ἐχρῆν πολὺ κρείσσων ἐγίγνετο καὶ λόγοις καθωμίλησεν χρηστοῖς 
ὡς οὐ τολμῶντας ἠνάγκασέν τε τοὺς ἅπαντας, <milestone n="113" unit="section" />ἐπεί τε καιρὸς
ἐλάμβανεν χειρὶ χρήσασθαι, φαίνεται κἀνταῦθα πρῶτός τε ὁρμήσας
καὶ ἁψάμενος ἀρετῇ τοῦ φόνου καὶ τοῖς ἄλλοις εὐεπίβατον παρασχὼν 
καὶ προτεθνεῶτα Γάιον, ὥστ᾽ ἂν δικαίως καὶ ὁπόσα τοῖς
λοιποῖς εἴη πεπραγμένα τῇ Χαιρέου γνώμῃ τε καὶ ἀρετῇ προστίθεσθαι 
καὶ πόνῳ τῶν χειρῶν.
<milestone n="15" unit="Whiston section" /><milestone n="114" unit="section" /></p><p>Καὶ Γάιος μὲν τοιούτῳ τρόπῳ χρησάμενος τῆς τελευτῆς
ὑπὸ τοῦ πολλοῦ τῶν τραυμάτων ἀποψυχθεὶς ἔκειτο. <milestone n="115" unit="section" />οἱ δὲ περὶ
τὸν Χαιρέαν ἐπειδὴ κατείργαστο αὐτοῖς ἤδη Γάιος, ὁδοὺς μὲν τὰς
αὐτὰς ἰόντες σώζειν αὑτοὺς ἀμήχανον ἑώρων, ὄκνῳ τε τῶν γεγονότων, 
οὐ γὰρ μικρὸν ἦν τὸν αὐτοκράτορα ἀνῃρηκόσι τὸ κινδύνευμα
ὑπό τε ἀνοίας τοῦ δήμου τιμώμενον καὶ ὄντα προσφιλῆ καὶ τῶν
στρατιωτῶν μὴ ἀναιμωτὶ ποιησομένων τὴν ζήτησιν αὐτοῦ, <milestone n="116" unit="section" />ἄλλως
τε στενῶν οὐσῶν τῶν ὁδῶν, καθ᾽ ἃς ἔπραξαν τὸ ἔργον, καὶ μεγάλου 
πλήθους ἐμφράξαντος αὐτὰς τῆς τε θεραπείας καὶ ὁπόσοι τῶν
στρατιωτῶν ἐπὶ φυλακῇ τοῦ αὐτοκράτορος ἐκείνην παρῆσαν τὴν
ἡμέραν, <milestone n="117" unit="section" />ὁδούς τε ἑτέρας χωροῦντες παρῆσαν εἰς τὴν Γερμανικοῦ
μὲν οἰκίαν τοῦ Γαΐου πατρός, ὃν τότε ἀνῃρήκεσαν, συνημμένη δὲ
ἐκείνη, διὰ τὸ ἓν τὸ βασίλειον ὂν ἐπ᾽ οἰκοδομίαις ἑκάστου τῶν ἐν
τῇ ἡγεμονίᾳ γεγονότων ἀσκηθὲν ἀπὸ μέρους ὀνόματι τῶν οἰκοδομηθησομένων 
ἢ καί τι τῶν ἡμερῶν οἰκήσεις ἀρξάντων τὴν ἐπωνυμίαν <pb />
παρασχέσθαι. <milestone n="118" unit="section" />καὶ διεκπεσόμενοι ἐκ τοῦ πλήθους τὴν ἔφοδον
ἐν ἀδείᾳ τὸ παρὸν ἦσαν λανθάνοντος ἀκμὴν κακοῦ τοῦ τὸν αὐτοκράτορα 
παρειληφότος. <milestone n="119" unit="section" />πρώτους δὲ εἰς τοὺς Γερμανοὺς ἡ αἴσθησις 
ἀφίκετο τῆς Γαΐου τελευτῆς. δορυφόροι δ᾽ ἦσαν οὗτοι
ὁμώνυμοι τῷ ἔθνει ἀφ᾽ οὗ κατειλέχατο Κελτικοῦ τάγμα παρεχόμενοι 
τὸ αὐτῶν. <milestone n="120" unit="section" />θυμῷ δὲ χρῆσθαι πάτριόν ἐστιν αὐτοῖς, ὥσπερ
σπάνιον εἴ τισιν ἑτέροις βαρβάρων διὰ τὸ ἡσσόνως λογισμὸν ἐπιδέχεσθαι 
τῶν ποιουμένων, ῥωμαλέοι τε τοῖς σώμασι καὶ τῇ πρώτῃ
ὁρμῇ συνιόντες τοῖς πολεμίοις, οὓς ἂν νομίσωσι, μεγάλα κατορθοῦντες. 
<milestone n="121" unit="section" />οὗτοι οὖν πυθόμενοι τοῦ Γαΐου τὴν σφαγὴν καὶ περιαλγήσαντες 
διὰ τὸ μὴ ἀρετῇ κρίνειν ἐπὶ τοῖς ὅλοις, ἀλλὰ συμφέροντι
τῷ αὐτῶν, μάλιστα δὲ αὐτοῖς προσφιλὴς ἦν Γάιος δόσεσι χρημάτων
τὸ εὔνουν αὑτῷ κτώμενος, <milestone n="122" unit="section" />σπασάμενοι τὰ ξίφη, προειστήκει δ᾽ αὐτῶν
Σαβῖνος χιλιαρχῶν οὐ δι᾽ ἀρετὴν καὶ γενναιότητα προγόνων, μονομάχος 
γὰρ ἦν, ἰσχύι δὲ σώματος τὴν ἐπὶ τοιούτοις κτησάμενος
ἄθροισιν ἀρετήν, διεξῄεσαν τῆς οἰκίας ἀνερευνώμενοι τοὺς σφαγέας
τοῦ Καίσαρος. <milestone n="123" unit="section" />Ἀσπρήναν τε κρεουργήσασιν αὐτοῖς διὰ τὸ πρώτῳ
περιπεσεῖν, οὗ τὴν στολὴν μιᾶναν τὸ αἷμα τῶν θυμάτων, ὥς μοι
λέλεκται πρότερον, οὐκ ἐπ᾽ ἀγαθῷ τὴν συντυχίαν ἀπεσήμαινε τοῦ
γεγονότος δεύτερος, Νωρβανὸς ὑπηντίαζεν ἐν τοῖς γενναιοτάτοις τῶν
πολιτῶν καὶ πολλοὺς αὐτοκράτορας παρεχόμενος τῶν προπατόρων.
<milestone n="124" unit="section" />καὶ μηδὲν αἰδουμένων αὐτοῦ τὴν ἀξίωσιν ἰσχύι προύχων ἀφαιρεῖται 
τὸ ξίφος τῷ πρώτῳ τῶν ἐπιόντων συμπλακεὶς φανερός τε ἦν <pb />
οὐκ ἀπραγμόνως τεθνηξόμενος, μέχρι δὴ περισχεθεὶς πολλοῖς τῶν
ἐπιφερομένων ἔπεσεν ὑπὸ πλήθους τραυμάτων. <milestone n="125" unit="section" />τρίτος δὲ Ἀντήιος
τῶν ἐκ τῆς βουλῆς σὺν ὀλίγοις, οὐ τυχαίως τοῖς Γερμανοῖς καθάπερ 
οἱ πρότερον περιπεσών, ὑπὸ δὲ φιλοθεαμοσύνης καὶ ἡδονῆς 
τοῦ αὐτόπτης γενόμενος Γαΐου κειμένου μῖσος εὐφρᾶναι τὸ
πρὸς αὐτόν: τὸν γὰρ πατέρα τοῦ Ἀντηίου καὶ ὁμώνυμον φυγάδα
ἐλάσας καὶ μὴ ἀρκεσθεὶς κτείνει στρατιώτας ἀποπέμψας. <milestone n="126" unit="section" />καὶ παρῆν
μὲν διὰ τάδε εὐφρανούμενος θεωρίᾳ τοῦ νεκροῦ, θορυβουμένης
δὲ τῆς οἰκίας κρύπτειν αὑτὸν ἐνθυμησάμενος οὐ διαφυγγάνει τῶν
Γερμανῶν τό τε εἰς τὴν ἔρευναν ἀκριβὲς κἀπὶ τοῖς φόνοις ὁμοίως
τῶν τε αἰτίων καὶ μὴ ἐξαγριωσάντων. καὶ οἵδε μὲν ταύτῃ τεθνήκεσαν.
<milestone n="16" unit="Whiston section" /><milestone n="127" unit="section" /></p><p>Εἰς δὲ τὸ θέατρον ἐπεὶ ἀφίκετο ὁ λόγος περὶ τῆς Γαΐου
τελευτῆς, ἔκπληξίς τε καὶ ἀπιστία ἦν: οἱ μὲν γὰρ καὶ πάνυ ἡδονῇ
δεχόμενοι τὸν ὄλεθρον αὐτοῦ κἂν πρὸ πολλοῦ ἡγησάμενοι σφίσιν
ἀγαθὸν συνελθεῖν ὑπὸ δέους ἐν ἀπιστίᾳ ἦσαν. <milestone n="128" unit="section" />εἰσὶ δ᾽ οἷς καὶ
πάνυ ἀπ᾽ ἐλπίδων ἦν διὰ τὸ μὴ ἐθέλειν τι τοιόνδε περὶ τῷ Γαΐῳ
γεγονέναι μηδὲ ἀληθείᾳ προστίθεσθαι διὰ τὸ μὴ οἷόν τε ἀνθρώπῳ
εἶναι τοιᾷδε ἀρετῇ χρῆσθαι. <milestone n="129" unit="section" />γύναια δ᾽ ἦν ταῦτα καὶ παῖδες ὁπόσοι 
τε δοῦλοι καί τινες τοῦ στρατιωτικοῦ, οἱ μὲν διὰ τὸ μισθοφορεῖν 
καὶ οὐδὲν ἀλλ᾽ ἢ συντυραννοῦντες καὶ διακονίᾳ τῆς κατ᾽
ἐκεῖνον ὕβρεως ἐπανασειόμενοι τοῖς κρατίστοις τῶν πολιτῶν τιμῆς
τε ἅμα καὶ ὠφελειῶν τυγχάνειν, <milestone n="130" unit="section" />ἡ δὲ αὖ γυναικωνῖτις καὶ τὸ νεώτερον, 
ὅπερ ὄχλος φιλεῖ, θεωρίαις τε καὶ μονομαχιῶν δόσεσιν καί
τινων κρεανομιῶν ἡδοναῖς ἀνειλημμένοι, ἃ ἐπράσσετο λόγῳ μὲν
ἐπὶ θεραπείᾳ τῆς πληθύος, τὸ δ᾽ ἀληθὲς ἐκπιμπλάντα τῆς μανίας <pb />
Γαΐου τὴν ὠμότητα: <milestone n="131" unit="section" />οἱ δὲ δοῦλοι διὰ τὸ ἐν προσηγορίᾳ τε εἶναι καὶ
καταφρονήματι τῶν δεσποτῶν, ἀποστροφῆς τῷ ὑβρίζοντι αὐτὴν
οὔσης τῆς κατ᾽ ἐκεῖνον ἐπικουρίας: ῥᾴδιον γὰρ ψευσαμένοις τε κατὰ
τῶν κυρίων πεπιστεῦσθαι καὶ τὰ χρήματα ἐνδείξασιν αὐτῶν ἅμα
ἐλευθέροις τε εἶναι καὶ πλουσίοις μισθῷ τῶν κατηγοριῶν διὰ τὸ
ἆθλα αὐτοῖς προκεῖσθαι τὰς ὀγδόας τῶν οὐσιῶν. <milestone n="132" unit="section" />τῶν δὲ εὐπατριδῶν
εἰ καί τισιν πιστὸς ὁ λόγος φανείη, τοῖς μὲν ἐκ τοῦ προειδέναι τὴν
ἐπιβουλήν, τοῖς δ᾽ ὑπὸ τοῦ θέλειν εὐκτὸν ἡγουμένοις, σιγῇ παρεδίδοτο 
οὐ μόνον ἡ ἐπὶ τοῖς ἠγγελμένοις χαρά, ἀλλὰ καὶ ἡ δόξα τῆς
ἀκροάσεως, <milestone n="133" unit="section" />οἱ μὲν δεδιότες, μὴ καὶ ψευσθεῖσιν ἐλπίδος τιμωρίᾳ
συνέλθοιεν ὡς προεξορμήσασιν ἀποφήνασθαι τὴν διάνοιαν ἑαυτῶν,
οἱ δ᾽ ἐξεπιστάμενοι διὰ τὸ τῆς ἐπιβουλῆς μετασχεῖν μειζόνως ἔκρυπτον 
ἀλλήλων ἀγνοίᾳ καὶ δεδιότες, μὴ πρός τινα εἰπόντες, οἷς ἡ
τυραννὶς ἑστῶσα ὠφέλιμος ἦν, ζῶντος Γαΐου κολασθεῖεν ἐνδείξεως
γενομένης. <milestone n="134" unit="section" />ἐπεὶ καὶ ἕτερος ἐπεφοιτήκει λόγος ὡμιληκέναι μὲν
τραύμασιν, οὐ μὴν ἀποθανεῖν, ἀλλὰ ζῶντα ἐν θεραπείαις ὑπὸ τῶν
ἰατρῶν εἶναι. <milestone n="135" unit="section" />ἦν τε πιστὸς οὐθεὶς οὐδενί, ᾧ κἂν θαρσήσας γνώμην 
ἀποφαίνοιτο τὴν αὐτοῦ: ἢ γὰρ φίλος ὢν ὕποπτος ἐγίνετο εὐνοίᾳ
τῆς τυραννίδος ἢ καὶ μίσει πρὸς ἐκεῖνον χρώμενος τῷ πρὸς αὐτὸν
οὐδαμόθεν εὐνοίᾳ χρωμένῳ διαφθείρειν τὴν ἐπὶ τοῖς λεγομένοις
πίστιν. <milestone n="136" unit="section" />ἐλέγετο δὲ ὑπό τινων, οἳ καὶ μάλιστα τοῖς εὐπατρίδαις
ἠφάνιζον τὸ εὐθυμοῦν τῆς ἐλπίδος, ἐν ἀμελείᾳ κινδύνων γεγονότα
καὶ ἄφροντιν κομιδῇ τῶν τραυμάτων, ὥσπερ εἶχεν ᾑματωμένον ἐπὶ
τῆς ἀγορᾶς διεκπεσεῖν κἀν δημηγορίαις εἶναι. <milestone n="137" unit="section" />καὶ τάδε μὲν εἰκάζετο
βουλήσει τῇ ἀλογίστῳ τῶν θροεῖν προθεμένων καὶ ἐπ᾽ ἀμφότερα <pb />
δόξῃ τῶν ἀκουόντων λαμβανόμενα: οὐ μὴν τήν γ᾽ ἐνέδραν ἐξέλιπον
δεδιότες τὴν ἐπενεχθησομένην προεξιοῦσιν αἰτίαν: οὐ γὰρ ἐφ᾽ ἧς
ἀξιοῖεν διανοίας γενήσεσθαι περὶ αὐτοῖς τὴν κρίσιν, ἀλλ᾽ ἀφ᾽ ἧς
εἰκάζειν ἐθελήσειαν τούς τε κατηγορήσοντας καὶ τοὺς δικάζοντας.
<milestone n="17" unit="Whiston section" /><milestone n="138" unit="section" /></p><p>Ἐπεὶ δὲ καὶ πλῆθος τῶν Γερμανῶν περιέσχε τὸ θέατρον
ἐσπασμένων τὰ ξίφη, πᾶσι τοῖς θεωροῖς ἐλπὶς ἦν ἀπολεῖσθαι, καὶ
πρὸς πᾶσαν οὗτινος εἴσοδον πτοία εἶχεν αὐτούς, ὡς αὐτίκα μάλα
συγκοπήσοιντο, ἐν ἀμηχάνοις τε ἦσαν οὔτ᾽ ἀπιέναι θάρσος εἰσφερόμενοι 
οὔτε ἀκίνδυνον τὴν διατριβὴν τὴν ἐπὶ τοῦ θεάτρου πεπιστευκότες. 
<milestone n="139" unit="section" />εἰσπιπτόντων τε ἤδη βοὴ τοῦ θεάτρου ῥήγνυται καθ᾽
ἱκετείαν τρεπομένου τῶν στρατιωτῶν, ὡς πάντων ἀγνοίας αὐτῇ
γενομένης καὶ τῶν βουλευθέντων τοῖς ἐπαναστᾶσιν, εἰ δή τις καὶ
γέγονεν ἐπανάστασις, καὶ τῶν γεγονότων. <milestone n="140" unit="section" />φείδεσθαι οὖν καὶ μὴ
τόλμης ἀλλοτρίας παρὰ τῶν οὐδ᾽ ἐν αἰτίᾳ γενομένων ἀπολαμβάνειν
τιμωρίαν, παρέντας ἐρεύνην τῶν πεπραχότων ὅ τι καὶ πεπραγμένον
εἴη καταστῆναι. <milestone n="141" unit="section" />καὶ οἱ μὲν ταῦτά τε καὶ περαιτέρω μετὰ δακρύων
καὶ τύψεως προσώπων ἐπιθειάζοντες καὶ ποτνιώμενοι ὁπόσα ἀνεδίδασκεν 
αὐτοὺς ὁ κίνδυνος ἑστὼς πλησίον, καὶ ὡς ἄν τις ἀγωνιζόμενος 
περὶ τῆς ψυχῆς εἴποι τι, ἔλεγον. <milestone n="142" unit="section" />θραύεται δὲ τῶν στρατιωτῶν 
πρὸς ταῦτα ἡ ὀργὴ καὶ μεταμελῆσαν αὐτοῖς τοῦ ἐπὶ τοῖς
θεωροῖς βουλεύματος, ὠμόν τε γὰρ ἦν τοῦτο καὶ ἐκείνοις καίπερ
ἐξηγριωκόσιν ἐδόκει, τὰς κεφαλὰς τῶν περὶ τὸν Ἀσπρήναν ἐπὶ τὸν
βωμὸν ἀπερεισαμένοις. <milestone n="143" unit="section" />πρὸς ἃς μειζόνως ἔπαθον οἱ θεωροὶ λογισμῷ <pb />
τε ἀξιώσεως τῶν ἀνδρῶν καὶ ἐλέῳ τοῦ πάθους, ὥστε παρ᾽
ὀλίγον καὶ αὐτοῖς οὐδὲν ἐλλιπεστέρως τὰ τῶν κινδύνων ὁμιλήσαντα
ἐπανασεσεῖσθαι, ὧν ἄδηλον εἶναι τὴν συμφορὰν εἴπερ εἰς τέλος
φευχθῆναι δύναιτ᾽ ἄν. <milestone n="144" unit="section" />ὥστε κἂν εἴ τινες τῶν προθύμως μισούντων 
καὶ μετὰ δίκης τὸν Γάιον ἀφαιρεῖσθαι τῶν ἐπ᾽ αὐτῷ εὐφροσυνῶν 
τῆς χώρας, διὰ τὸ ἐν ῥοπῇ μὲν τοῦ συναπολουμένου γεγονέναι,
τὸ δὲ πιστὸν τοῦ περιεῖναι μηδέπω καὶ τότε ἐχέγγυον συνελθεῖν.
<milestone n="18" unit="Whiston section" /><milestone n="145" unit="section" /></p><p>Ἦν δὲ Εὐάρεστος Ἀρούντιος τῶν κηρυσσόντων τὰ πωλούμενα
καὶ δι᾽ αὐτὸ φωνῆς τε μεγέθει χρώμενος καὶ χρήματα περιβεβλημένος
ὅμοια τοῖς Ῥωμαίων πλουσιωτάτοις, δύναμίς τε αὐτῷ ἦν ἐφ᾽ οἷς
ἐθελήσειε πράσσειν κατὰ τὴν πόλιν ἔν τε τῷ τότε κἀν τοῖς ὕστερον.
<milestone n="146" unit="section" />οὗτος διαθεὶς αὑτὸν ὡς ἐνῆν πενθιμώτατον, καίτοι μίσει καὶ παρ᾽
ὁντινοῦν ἐχρῆτο πρὸς Γάιον, ἀλλὰ μὴν κρείσσων ἡ διδασκαλία τοῦ
φόβου καὶ στρατηγία περὶ τοῦ κερδησομένου τὴν σωτηρίαν τῆς εἰς
τὸ παρὸν ἡδονῆς, <milestone n="147" unit="section" />πάντα κόσμον ἐπιτηδεύσας ὡς ἄν τις ἐπὶ τοῖς
τιμιωτάτοις παρεσκεύαστο ἀπολωλόσιν, ἀποσημαίνει τοῦ Γαΐου
τὸν θάνατον ἐπὶ τὸ θέατρον παρελθὼν καὶ ἔπαυσεν τοὺς ἀνθρώπους 
ἐπὶ πλέον ἀγνοίᾳ συμπεριφέρεσθαι τοῦ γεγονότος. <milestone n="148" unit="section" />ἤδη δὲ
καὶ Στήλας Ἀρούντιος παρῆν ἀνακαλῶν τοὺς Γερμανοὺς καὶ οἱ
χιλίαρχοι σὺν αὐτῷ κελεύοντες κατατίθεσθαι τὸν σίδηρον καὶ διασαφοῦντες 
Γαΐου τὴν τελευτήν. <milestone n="149" unit="section" />τοῦτο καὶ σαφέστατα ἔσωσεν τοὺς
ἐν τῷ θεάτρῳ συνειλεγμένους καὶ πάντας, οἳ καὶ ὁπωσοῦν τοῖς
Γερμανοῖς περιτύχοιεν: ἐλπίδος γὰρ αὐτοῖς παραγενομένης ἔμπνουν <pb />
κεῖσθαι τὸν Γάιον οὐκ ἔσθ᾽ οὗτινος κακῶν ἂν ἀπέσχοντο. <milestone n="150" unit="section" />τοσόνδε
ἐπερίσσευσεν αὐτοῖς εὐνοίας τῆς πρὸς αὐτόν, ὡς κἂν μετὰ τοῦ καθ᾽
αὑτοὺς ἀπολουμένου τῆς ψυχῆς κτήσασθαι τὸ ἀνεπιβούλευτον αὐτῷ
καὶ τοσαύτῃ δυστυχίᾳ συνεσόμενον. <milestone n="151" unit="section" />παύονται δὲ τοῦ ὠργηκότος
εἰς τὴν τιμωρίαν μαθήσεως σαφοῦς παραγενομένης αὐτοῖς ἐπὶ τῇ
τελευτῇ, διά τε τὸ εἰς ἀχρεῖον ἐπιδείξεσθαι τὸ πρόθυμον τῆς
εὐνοίας, ὃς ἀμείψαιτο αὐτοὺς ἀπολωλότος, καὶ δέει, μὴ καὶ περαιτέρω 
τῇ ὕβρει χρωμένων ἐπιστροφὴ γένοιτο ὑπὸ τῆς βουλῆς, εἴπερ
εἰς ἐκείνην περισταίη τὸ κράτος, ἢ ὑπὸ τοῦ ἐπικαταστάντος ἄρχοντος.
<milestone n="152" unit="section" />καὶ Γερμανοὶ εἰ καὶ μόλις, ἀλλ᾽ οὖν ἐπαύσαντο λύσσης τῆς ἐπὶ
Γαΐου τῷ θανάτῳ καταλαμβανομένης αὐτούς.
<milestone n="19" unit="Whiston section" /><milestone n="153" unit="section" /></p><p>Χαιρέας δέ, σφόδρα γὰρ περὶ Μινουκιανῷ ἔδεισε, μὴ
διαφθαρείη μανίᾳ τῶν Γερμανῶν περιπεσών, ἕκαστόν τε τῶν
στρατιωτῶν μετῄει προμηθεῖσθαι τῆς σωτηρίας αὐτοῦ δεόμενος
καὶ μὴ ἀπολώλοι πολλὴν ἐξέτασιν ποιούμενος. <milestone n="154" unit="section" />καὶ Μινουκιανὸν
μὲν Κλήμης, ἀνάγεται γὰρ ἐπὶ τοῦτον, μεθίησιν πολλῶν μετ᾽ ἄλλων
συγκλητικῶν δικαιοσύνην τῇ πράξει συμμαρτυρῶν καὶ ἀρετὴν τοῖς
ἐντεθυμημένοις καὶ πράσσειν μὴ ἀποδεδειλιακόσι: <milestone n="155" unit="section" />τυραννίδα γὰρ
εἰς ὀλίγον μὲν ἐλθεῖν ἡδονῇ τοῦ ὑβρίζειν ἐπαρθεῖσαν, εὐτυχεῖς δὲ
οὐκ ἄρα ποιεῖσθαι τὰς ἀπαλλαγὰς τοῦ βίου μίσει τῆς ἀρετῆς πρὸς
αὐτὸν χρωμένης, <milestone n="156" unit="section" />ἀλλὰ μετὰ τοιαύτης δυστυχίας, ὁποίᾳ δὴ Γάιον <pb />
συνελθεῖν πρὸ τῶν ἐπαναστάντων καὶ συνθέντων τὴν ἐπίθεσιν
αὐτὸν ἐπίβουλον αὐτῷ γενόμενον καὶ διδάξαντα οἷς ὑβρίζων ἀφόρητος 
ἦν ἀφανίζων τοῦ νόμου τὴν πρόνοιαν πολέμῳ πρὸς αὐτὸν
χρῆσθαι τοὺς φιλτάτους, καὶ νῦν λόγῳ μὲν εἶναι τούτους οἳ ἀνῃρήκασι 
Γάιον, ἔργῳ δὲ αὐτὸν ὑφ᾽ ἑαυτοῦ κεῖσθαι διολωλότα.
<milestone n="20" unit="Whiston section" /><milestone n="157" unit="section" /></p><p>Ἤδη δὲ καὶ τὸ θέατρον ἐξανίστατο τῶν φυλακῶν αἳ τὸ
κατ᾽ ἀρχὰς πάνυ πικραὶ ἐγένοντο ὑπανίσως. αἰτία δ᾽ ἦν τοῦ προθύμως 
καὶ διαφευξομένου τῶν θεωρῶν Ἀλκύων ὁ ἰατρός, συναρπασθεὶς 
μὲν ὡς ἐπὶ θεραπείᾳ τινῶν τραυματιῶν, ἐκπέμψας δὲ τοὺς
συνόντας λόγῳ μὲν ὡς καὶ μετελευσομένους ὁπόσα εἰς τὴν ἴασιν
τοῖς τραυματίαις πρόσφορα, τὸ δ᾽ ἀληθὲς ὡς πείσοιντο κινδύνου
τοῦ κατειληφότος. <milestone n="158" unit="section" />ἐν τούτῳ δὲ βουλῆς τε γίνεται σύνοδος καὶ ὁ
δῆμος ᾗπερ καὶ εἰώθασιν ἐκκλησιάζειν ἐπὶ τῆς ἀγορᾶς καταστὰς
ἐν ζητήσει τῶν σφαγέων τῶν Γαΐου ἦσαν, ὁ μὲν δῆμος καὶ πάνυ
ἐκθύμως, δοκεῖν δὲ καὶ ἡ βουλή. <milestone n="159" unit="section" />καὶ ἦν γὰρ Ἀσιατικὸς Οὐαλέριος
ὑπατικὸς ἀνήρ, οὗτος ἐπὶ τὸν δῆμον καταστάς, θορυβούντων καὶ
δεινὸν τιθεμένων τὸ ἔτι λανθάνον τῶν τὸν αὐτοκράτορα ἀπεκτονότων, 
ἐπεὶ προθύμως πάντες αὐτὸν ἤροντο, τίς ὁ πράξας τυγχάνει,
<q direct="unspecified">εἴθε γὰρ ἔγωγε</q> φησί. <milestone n="160" unit="section" />καὶ προύθεσαν δὲ καὶ οἱ ὕπατοι διάγραμμα 
Γαΐου μὲν κατηγορίας ποιούμενοι, κελεύοντες δὲ τῷ τε
δήμῳ καὶ τοῖς στρατιώταις ἐπὶ τὰ αὐτῶν ἀπιέναι, τῷ μὲν δήμῳ
πολλὴν ἀνέσεως ἐπαγγελλόμενοι ἐλπίδα, τῷ στρατιωτικῷ δὲ τιμῶν,
εἰ ἐν κόσμῳ μείνειαν τῷ εἰωθότι μηδὲν ὑβρίζειν ἐξαγόμενοι: δέος <pb />
γὰρ ἦν, μὴ ἐξαγριωσάντων ἀπολαύσειεν τοῦ κακοῦ ἡ πόλις καθ᾽
ἁρπαγὰς αὐτῶν καὶ συλήσεις τῶν ἱερῶν τρεπομένων. <milestone n="161" unit="section" />ἐφθάκει δὲ
ἤδη τῶν βουλευτῶν τὸ πᾶν πλῆθος συνειλεγμένον καὶ μάλιστα οἱ
εἰς τοῦ Γαΐου συνελθόντες τὸν φόνον θράσει τε ἤδη χρώμενοι κἀν
καταφρονήματι μεγάλῳ ὄντες ὡς εἰς αὐτοὺς ἀνακειμένων δὴ τῶν
πραγμάτων.
<milestone n="2" unit="Whiston chapter" /><milestone n="1" unit="Whiston section" /><milestone n="162" unit="section" /></p><p>Ἐν τούτῳ δὴ ὄντων τῶν πραγμάτων αἰφνίδιον ἀρπάζεται 
Κλαύδιος ἐκ τῆς οἰκίας: οἱ γὰρ στρατιῶται συνόδου γενομένης 
αὐτοῖς, ἀλλήλοις καὶ αὑτοῖς λόγον δόντες περὶ τοῖς ποιητέοις
ἑώρων δημοκρατίαν ἀδύνατόν τε ὂν ἐν κράτει τοσῶνδε ἄν ποτε
γενέσθαι πραγμάτων ἐξικομένην τε οὐκ ἐπ᾽ ἀγαθῷ τῷ αὐτῶν κτήσασθαι 
τὴν ἀρχήν, <milestone n="163" unit="section" />εἴ τέ τις τῶν κατὰ ἕνα σχήσοι τὴν ἡγεμονίαν,
εἰς πάντα λυπηρὸν αὐτοῖς εἶναι μὴ οὐ συνεργοῖς τῆς ἀρχῆς καταστᾶσιν. 
<milestone n="164" unit="section" />καλῶς οὖν ἔχειν ἀκρίτων ἔτι ὄντων τῶν πραγμάτων ἡγεμόνα 
αἱρεῖσθαι Κλαύδιον, πάτρωά τε ὄντα τοῦ τεθνεῶτος καὶ
τῶν εἰς τὴν βουλὴν συλλεγομένων οὐδενὸς οὗτινος οὐκ ἀξιολογώτερον
προγόνων τε ἀρετῇ καὶ τῷ κατ᾽ αὐτὸν παιδείαν μεμελετηκότι, <milestone n="165" unit="section" />καὶ
σταθέντα αὐτοκράτορα τιμήσειν τε τὰ εἰκότα καὶ ἀμείψεσθαι
δωρεαῖς. ταῦτα διανοοῦνταί τε καὶ ἔπραξαν ἐκ τοῦ παραχρῆμα.
<milestone n="166" unit="section" />ἥρπαστο μὲν δὴ Κλαύδιος ὑπὸ τοῦ στρατιωτικοῦ. Ναῖος δὲ Σέντιος 
Σατορνῖνος καίτοι πεπυσμένος τὴν Κλαυδίου ἁρπαγήν, καὶ
ὡς ἐπιδικάζοιτο τῆς ἀρχῆς ἄκων μὲν δοκεῖν, τὸ δὲ ἀληθὲς καὶ <pb />
βουλήσει τῇ αὐτοῦ, καταστὰς ἐπὶ τῆς συγκλήτου καὶ μηδὲν ἐκπλαγεὶς 
ἐλευθέροις τε καὶ γενναίοις ἀνδράσι πρεπόντως ποιεῖται
παραίνεσιν τάδε λέγων.
<milestone n="2" unit="Whiston section" /><milestone n="167" unit="section" /></p><p><q direct="unspecified">Εἰ καὶ ἄπιστον, ὦ Ῥωμαῖοι, διὰ τὸ χρόνῳ πολλῷ ἥκειν
ἀνέλπιστον οὖσαν ἡμῖν, ἀλλ᾽ οὖν ἔχομεν τοῦ ἐλευθέρου τὴν ἀξίωσιν,
ἄδηλον μὲν ἐφ᾽ ὁπόσον παρατείνουσαν καὶ γνώμῃ θεῶν οἳ ἐχαρίσαντο 
αὐτὴν κειμένην, εὐφραίνειν δὲ ἀρκοῦσαν καὶ εἴπερ ἀφαιρεθείημεν 
αὐτῆς εὐδαιμονίᾳ συνάγουσαν: <milestone n="168" unit="section" />ἱκανὴ γὰρ καὶ μία ὥρα
τοῖς ἀρετῆς αἰσθανομένοις καὶ μετ᾽ αὐτοτελοῦς τῆς διανοίας ἐν
αὐτοδίκῳ τῇ πατρίδι καὶ μετὰ νόμων, οἷς ποτε ἤνθησε, διαιτωμένῃ
βιωθεῖσα. <milestone n="169" unit="section" />ἐμοὶ δὲ τῆς μὲν πρότερον ἐλευθερίας ἀμνημονεῖν ἔστι
διὰ τὸ κατόπιν αὐτῆς γεγονέναι, τῆς δὲ νῦν ἀπλήστως πιμπλαμένῳ
μακαριστούς τε ἡγεῖσθαι τοὺς ἐγγενηθέντας καὶ ἐντραφέντας αὐτῇ
καὶ τῶν θεῶν οὐδὲν μειόνως ἀξίους τιμῆς τούσδε τοὺς ἄνδρας,
οἳ ὀψὲ γοῦν κἀν τούτῳ τῆς ἡλικίας ἡμᾶς γεύσαντας αὐτῆς. <milestone n="170" unit="section" />καὶ
εἴη μὲν εἰς πᾶν τοῦ αἰῶνος τὸ ἐπιὸν παραμεῖναι τὴν ἄδειαν αὐτῆς, 
ἀρκοῦσα δ᾽ ἂν γένοιτο καὶ ἥδε ἡ ἡμέρα τοῖς τε νεωτέροις
ἡμῶν καὶ ὅσοι γεγηράκαμεν αἰὼν ὑπείληπται, τοῖς πρεσβυτέροις
δόντων ἀγαθῶν αὐτῆς ἐν ὁμιλίᾳ γεγονότες μετασταῖεν, τοῖς δὲ
<milestone n="171" unit="section" />νεωτέροις παίδευμα ἀρετῆς καταστάσεως ἀγαθὸν ἀνδράσι τοῖσδε <pb />
ἀφ᾽ ὧν γεγόναμεν, νῦν δὲ ἤδη καὶ ἡμῖν διὰ τὴν ἄρτι ὥραν οὐδὲν
προυργιαίτερον εἴη τοῦ ζῆν μετὰ ἀρετῆς, ἣ μόνη ἐκφροντίζει τῷ
ἀνθρωπείῳ τὸ ἐλεύθερον: <milestone n="172" unit="section" />ἐγὼ γὰρ τὰ παλαιὰ οἶδα ἀκοῇ παραλαβών, 
οἷς δὲ ὄψει ὁμιλήσας ᾐσθόμην, οἵων κακῶν τὰς πολιτείας
ἀναπιμπλᾶσιν αἱ τυραννίδες, κωλύουσαι μὲν πᾶσαν ἀρετὴν καὶ τοῦ
μεγαλόφρονος ἀφαιρούμεναι τὸ ἐλεύθερον, κολακείας δὲ καὶ φόβου
διδάσκαλοι καθιστάμεναι διὰ τὸ μὴ ἐπὶ σοφίᾳ τῶν νόμων, ἀλλ᾽
ἐπὶ τῇ ὀργῇ τῶν ἐφεστηκότων καταλιπεῖν τὰ πράγματα. <milestone n="173" unit="section" />ἀφ᾽ οὗ
γὰρ Ἰούλιος Καῖσαρ φρονήσας ἐπὶ καταλύσει τῆς δημοκρατίας καὶ
διαβιασάμενος τὸν κόσμον τῶν νόμων τὴν πολιτείαν συνετάραξεν,
κρείσσων μὲν τοῦ δικαίου γενόμενος, ἥσσων δὲ τοῦ κατ᾽ ἰδίαν
ἡδονὴν αὐτῷ κομιοῦντος, οὐκ ἔστιν ὅ τι τῶν κακῶν οὐ διέτριψεν
τὴν πόλιν, <milestone n="174" unit="section" />φιλοτιμηθέντων πρὸς ἀλλήλους ἁπάντων, οἳ ἐκείνῳ διάδοχοι 
τῆς ἀρχῆς κατέστησαν, ἐπ᾽ ἀφανισμῷ τοῦ πατρίου καὶ ὡς
ἂν μάλιστα τῶν πολιτῶν ἐρημίαν τοῦ γενναίου καταλείποιεν, διὰ
τὸ οἴεσθαι πρὸς ἀσφαλείας εἶναι τῆς αὐτῶν τὸ κιβδήλοις ἀνδράσιν
ὁμιλεῖν καὶ τῶν ἀρετῇ προύχειν πεπιστευμένων οὐ μόνον ὑφαιρεῖν
τι τοῦ αὐχήματος, ἀλλ᾽ εἰς τὸ πᾶν ἐπιφημίζειν αὐτῷ τοῖς ὀλέθροις
<milestone n="175" unit="section" />τῶν ἁπάντων * ἀριθμῷ τε πολλῶν ὄντων καὶ βαρύτητα ἀνύποιστον
ἐπιδειξαμένων καθ᾽ ἃ ἕκαστος ἦρξεν εἷς ὢν ὁ Γάιος ὁ σήμερον
τεθνεὼς πλέω τε τῶν πάντων δεινὰ ἀπεδείξατο οὐ μόνον εἰς τοὺς <pb />
συμπολίτας, ἀλλὰ καὶ εἰς τοὺς συγγενεῖς καὶ φίλους ἀπαίδευτον
τὴν ὀργὴν ἐπαφιείς, ὁμοίως τοῖς ἅπασι καὶ μείζω κακὰ ἐντριβόμενος 
ἀδίκως τὴν τιμωρίαν εἰσπράσσεσθαι, ὠργικότων ὁμοίως εἴς
τε ἀνθρώπους ἐξαγριώσας καὶ τοὺς θεούς. <milestone n="176" unit="section" />τυραννίδι γὰρ οὐ
κερδαίνεται τὸ ἡδὺ οὐδὲ μεθ᾽ ὕβρεως ἀποχρῆται, οὐκ εἰς τὰ χρήματα 
λελυπῆσθαι καὶ γαμετάς, ἀλλὰ τὸ πᾶν κέρδος ἐκ τοῦ πανοικεσίᾳ 
διοχλουμένου τῶν ἐχθρῶν. <milestone n="177" unit="section" />ἐχθρὸν δὲ τυραννίδι πᾶν τὸ ἐλεύθερον, 
εἰς εὔνοιάν τε ἐκκαλεῖσθαι αὐτὴν καὶ τοῖς ἐν ὀλίγῳ τιθεμένοις
ὁπόσα πεπόνθοιεν οὐκ ἔστιν. ἐξεπιστάμενοι γὰρ ὧν ἀναπλήσειαν
κακῶν ἔστιν οὓς κἀκεῖνοι μεγαλοφρόνως καταφρονημάτων τε πρὸς
τὴν τύχην, αὐτοὶ λανθάνειν αὐτοὺς ὧν πράξειαν μὴ δυνάμενοι
μόνως πιστεύουσιν κτήσεσθαι τοῦ ὑπόπτου τὸ ἀδεές, εἰ παντελὲς
αἱρεῖσθαι δυνηθεῖεν αὐτούς. <milestone n="178" unit="section" />τοιούτων δὴ κακῶν ἀπογεγονότες καὶ
ὑποτελεῖς ἀλλήλοις καταστάντες, αἵπερ πολιτειῶν ἐχεγγυώταται
πρός τε τὸ παρὸν εὔνουν καὶ τὸ αὖθις ἀνεπιβούλευτον καὶ τὸ
δόξαν οἰκείαν τῷ ὀρθουμένῳ τῆς πόλεως δικαιοί τε προνοῆσαι διὰ
τὸ εἰς κοινὸν αὐτοῦ τὴν ὠφέλειαν ἀπαντᾶν καὶ ἀνταποφήνασθαι
γνώμην, <milestone n="179" unit="section" />οἷς μὴ ἀρέσκοιτο τὰ προεισηγημένα, οὐδαμῶς εἰς κίνδυνον
φέρον, διὰ τὸ μὴ δεσπότην εἶναι τὸν ἐφεστηκότα, ᾧ ἀνεύθυνόν τε
βλάπτοντι τὴν πόλιν καὶ αὐτοκράτορι μεταστήσασθαι τοὺς εἰρηκότας. 
<milestone n="180" unit="section" />καὶ τέτροφε τὴν τυραννίδα οὐδὲν νεώτερον πλὴν ἥ τε ἀργία <pb />
καὶ τὸ πρὸς οὐδὲν τῶν ἐκείνῃ θελομένων ἀντιλογίᾳ χρώμενον: <milestone n="181" unit="section" />τῆς
γὰρ εἰρήνης τοῦ τερπνοῦ ἡσσώμενοι καὶ μεμαθηκότες ἀνδραπόδων
ἐν τρόπῳ ζῆν ὁπόσοι τε ἐπαΐομεν συμφορὰς ἀνηκέστους κακοῖς
τε τοῖς πέλας ἐπείδομεν φόβῳ τοῦ μετ᾽ ἀρετῆς τελευτᾶν μετὰ
αἰσχύνης τῆς ὑστάτης ὑπομένοντες τὰς τελευτάς. <milestone n="182" unit="section" />πρῶτον δὲ τοῖς
ἀραμένοις τὸν τύραννον τιμὰς αἵτινες μέγισται ταύτας εἰσενεγκεῖν,
μάλιστα δὲ Χαιρέᾳ τῷ Κασσίῳ: σὺν γὰρ τοῖς θεοῖς εἷς ἀνὴρ οὗτος
ποριστὴς ἡμῖν καὶ γνώμῃ καὶ χερσὶ τῆς ἐλευθερίας πέφηνεν. <milestone n="183" unit="section" />οὗ
καλὸν μὴ ἀμνημονεῖν, ἀλλ᾽ ἐπὶ τῆς τυραννίδος ὑπὲρ ἐλευθερίας
τῆς ἡμετέρας προβεβουλευκότος τε ἅμα καὶ προκεκινδυνευκότος,
ἐπὶ τῆς ἐλευθερίας ψηφίσασθαι τὰς τιμὰς πρῶτόν τε ἀνεπιτάκτους
τοῦτο ἂν ἀποφήνασθαι. <milestone n="184" unit="section" />ἔργον δὲ κάλλιστον καὶ ἐλευθέροις ἀνδράσι
πρέπον ἀμείβεσθαι τοὺς εὐεργέτας, οἷος δὴ καὶ ἀνὴρ οὗτος περὶ
ἡμᾶς πάντας γέγονεν οὐδὲν παραπλήσιος Κασσίῳ καὶ Βρούτῳ τοῖς
Γάιον Ἰούλιον ἀνῃρηκόσιν, ἐπεί γε οἱ μὲν στάσεως καὶ πολέμων
ἐμφυλίων ἀρχὰς ἐπανερρίπισαν τῇ πόλει, οὗτος δὲ μετὰ τῆς τυραννοκτονίας 
καὶ τῶν ἐντεῦθεν δεινῶν ἀπήλλαξεν τὴν πόλιν.</q>
<milestone n="3" unit="Whiston section" /><milestone n="185" unit="section" /></p><p>Σέντιος μὲν τοιούτοις ἐχρῆτο τοῖς λόγοις καὶ τῶν βουλευτῶν 
ἡδονῇ δεχομένων καὶ ὁπόσοι τῶν ἱππέων παρῆσαν. ἀναπηδήσας 
δέ τις Τρεβέλλιος Μάξιμος περιαιρεῖται τὸν δακτύλιον τοῦ
Σεντίου, λίθος δὲ εἰκόνα Γαΐου ἐγγεγλυμμένος ἐδεσμεύετο αὐτῷ,
καὶ σπουδῇ τῶν λεγομένων καὶ ὧν ἐπενόει πράξειν, ὅπερ ᾤετο,
ἐν λήθῃ γεγονότι * καὶ ἡ μὲν γλυφὴ κατάγνυται. <milestone n="186" unit="section" />προεληλύθει δὲ
ἡ νὺξ ἐπὶ μέγα, καὶ Χαιρέας δὲ σημεῖον ᾔτει τοὺς ὑπάτους, οἱ δὲ
ἐλευθερίαν ἔδοσαν. ἐν θαύματι δὲ ἦν αὐτοῖς καὶ ὅμοια ἀπιστίᾳ
τὰ δρώμενα: <milestone n="187" unit="section" />ἔτει γὰρ ἑκατοστῷ, μεθ᾽ ὃ τὴν δημοκρατίαν τὸ πρῶτον <pb />
ἀφῃρέθησαν, ἐπὶ τοὺς ὑπάτους σημείου ἡ παράδοσις: οὗτοι
γὰρ πρότερον ἢ τυραννηθῆναι τὴν πόλιν κύριοι τῶν στρατιωτικῶν
ἦσαν. <milestone n="188" unit="section" />Χαιρέας δὲ τὸ σημεῖον λαβὼν παρεδίδου τῶν στρατιωτῶν
τοῖς πρὸς τὴν σύγκλητον συνεστηκόσιν. ἦσαν δὲ εἰς σπείρας τέσσαρας, 
οἷς τὸ ἀβασίλευτον τιμιώτερον τῆς τυραννίδος προύκειτο.
<milestone n="189" unit="section" />καὶ οἵδε μὲν ἀπῄεσαν μετὰ τῶν χιλιάρχων, ἀνεχώρει δὲ ἤδη καὶ
ὁ δῆμος περιχαρὴς καὶ ἐλπίδος καὶ φρονήματος ἐπὶ τῷ κτησαμένῳ
τὴν ἡγεμονίαν αὐτοῖς, οὐκέτι ἐπὶ τῷ ἐφεστηκότι. καὶ τὰ πάντα
ἦν ὁ Χαιρέας αὐτοῖς.
<milestone n="4" unit="Whiston section" /><milestone n="190" unit="section" /></p><p>Χαιρέας δὲ ἐν δεινῷ τιθέμενος περιεῖναι τὴν θυγατέρα
Γαΐου καὶ τὴν γυναῖκα, ἀλλὰ μὴ πανοικὶ τὸν ὄλεθρον αὐτῷ συντυχεῖν, 
ἐπεὶ καὶ πᾶν ὅ τι ὑπολείποιτο αὐτῶν ἐπ᾽ ὀλέθρῳ τῆς πόλεως
λειφθήσεσθαι καὶ τῶν νόμων, ἄλλως τε πρόθεσιν ἐσπουδακὼς
τελειώσασθαι τὴν αὐτοῦ καὶ πάνυ εὐφρᾶναι μῖσος τὸ πρὸς Γάιον,
Ἰούλιον ἐκπέμπει Λοῦππον ἕνα τῶν χιλιάρχων κτενοῦντα τήν τε
γυναῖκα Γαΐου καὶ τὴν θυγατέρα. <milestone n="191" unit="section" />Κλήμεντος δ᾽ ὄντι συγγενεῖ τῷ
Λούππῳ τὴν ἐπὶ τοιοῖσδε προύθεσαν λειτουργίαν, ὅπως μετασχὼν
κἂν ἐπὶ τοιούτοις τῆς τυραννοκτονίας ἀγάλλοιτο ἀρετῇ πρὸς τῶν
πολιτικῶν, ὡς καὶ τοῦ παντὸς ἐπιβουλεύματος δόξειε κοινωνεῖν
τὸ πρῶτον συνθεμένων. <milestone n="192" unit="section" />ἐνίοις δὲ τῶν συνωμοτῶν καὶ ὠμὸν ἐδόκει
τὸ ἐπὶ τῇ γυναικὶ θράσει χρησόμενον αὐτῷ διὰ τὸ Γάιον φύσει
τῇ αὐτοῦ χρώμενον ἢ συμβουλῇ τῇ ἐκείνης τὰ πάντα πρᾶξαι, ἐξ
ὧν ἥ τε πόλις ἀπηγορεύκει τοῖς κατειληφόσι κακοῖς καὶ τῶν πολιτῶν <pb />
ὅ τι καὶ ἄνθος ἦν ἀπώλετο. <milestone n="193" unit="section" />οἱ δὲ καὶ τῶν μὲν ἐπὶ τοιούτοις
ἐνεκάλουν αὐτῇ γνώμην τὸ δὲ πᾶν καὶ τῶν ὑπὸ Γαΐου πεπραγμένων 
κακῶν ἐκείνῃ τὴν αἰτίαν ἐπέφερον φάρμακον τῷ Γαΐῳ δοῦσαν
ἐννοιῶν δούλωσιν καὶ ἐρώτων ἐπαγωγὰς αὐτῇ ψηφιούμενον, εἰς
μανίαν μεταστάντος τὰ πάντα αὐτὴν εἶναι τὴν νεναυπηγημένην
ἐπὶ ταῖς Ῥωμαίων τύχαις καὶ τῆς ὑποτελούσης αὐτοῖς οἰκουμένης.
<milestone n="194" unit="section" />καὶ πέρας κυρωθὲν ὥστε αὐτὴν τελευτᾶν, οὐδὲν γὰρ οἱ ἀποσπεύδοντες 
οἷοί τε ὠφελεῖν ἦσαν, ἐστέλλετο ὁ Λοῦππος: ἐβραδύνετο δὲ
οὐδὲν μελλήσει τῇ κατ᾽ αὐτόν, ὥστε μὴ οὐκ εἰς καιρὸν δεδιακονῆσθαι 
τοῖς ἀπεσταλκόσιν, θέλων ἐπ᾽ οὐδαμοῖς μεμπτὸς εἶναι τῶν
ἐπ᾽ ὠφελείᾳ τοῦ δήμου πεποιημένων. <milestone n="195" unit="section" />παρελθὼν δὲ ἐπὶ τοῦ βασιλείου 
λαμβάνει τὴν Καισωνίαν, γυνὴ δ᾽ ἦν τοῦ Γαΐου, παρακατακειμένην 
τῷ σώματι τοῦ ἀνδρὸς χαμαιπετεῖ καὶ πάντων ἐν ἀτυχίᾳ
ὧν χαρίζοιτ᾽ ἂν ὁ νόμος τοῖς μεταστᾶσιν, αἵματί τε ἀναπεφυρμένην
ἐκ τῶν τραυμάτων καὶ πολλῇ τῇ ταλαιπωρίᾳ συμφερομένην τῆς
θυγατρὸς παρερριμμένης: ἠκούετό τε ἐν τοῖς τοιοῖσδε οὐδὲν ἕτερον
ἢ κατάμεμψις τοῦ Γαΐου, ὡς πιθανὴν οὐ σχόντος πολλάκις προηγορευκυῖαν 
αὐτήν. <milestone n="196" unit="section" />ἐπ᾽ ἀμφότερα δὲ οὗτος ὁ λόγος καὶ τότε εἰκάζετο 
καὶ νῦν ἐφ᾽ ὁμοίοις πρόκειται τῇ διανοίᾳ τῶν ἀκροατῶν πρὸς <pb />
ὅ τι θελήσειαν ῥοπὰς τὰς αὐτοῦ προστιθέμενοι. οἱ μὲν γὰρ ἀποσημαίνειν 
ἔφασαν τὸν λόγον, ὡς συμβουλευομένης ἀποστάντα μανιῶν 
καὶ τοῦ εἰς τοὺς πολίτας ὠμοῦ μετρίως καὶ μετ᾽ ἀρετῆς
ἐξηγεῖσθαι τῶν πραγμάτων, καὶ παρ᾽ αὐτὸν ἀπολέσθαι τρόπῳ
τῷ αὐτοῦ χρώμενον. <milestone n="197" unit="section" />οἱ δέ, ὡς λόγου τοῦ περὶ τῶν συνωμοτῶν
ἐπιφοιτήσαντος Γαΐῳ κελεύσειεν μηδὲν εἰς ἀναβολὰς ἀλλ᾽ ἐκ τοῦ
ὀξέος πάντας μεταχειρισάμενον αὐτούς, κἂν εἰ μηδὲν ἀδικοῖεν, ἐν
ἀδεεῖ κινδύνων καταστῆναι, καὶ τοῦτ᾽ εἶναι τὸ ἐπονειδιζόμενον,
ὡς προηγορευκυίας διαπράξασθαι μαλακῷ γεγονότι. <milestone n="198" unit="section" />καὶ τὰ μὲν
λεχθέντα ὑπὸ τῆς Καισωνίας καὶ ὁποῖα οἱ ἄνθρωποι περὶ αὐτῆς
ἐφρόνουν ταῦτα ἦν. ἡ δὲ ἐπεὶ θεᾶται τὴν πρόσοδον τοῦ Λούππου
τό τε σῶμα τοῦ Γαΐου προυδείκνυεν καὶ ἆσσον ἰέναι παρεκάλει
μετ᾽ ὀλοφυρμοῦ καὶ δακρύων. <milestone n="199" unit="section" />ἐπεὶ δὲ τῇ διανοίᾳ συνεστηκότα
ἑώρα τὸν Λοῦππον, καὶ μηδὲν προσιόντα ὡς ἐπὶ πρᾶξιν οὐκ αὐτῷ
κεχαρισμένην, γνωρίσασα ἐφ᾽ ὅ τι ἐχώρει τήν τε σφαγὴν ἐγύμνου
καὶ πάνυ προθύμως ποτνιωμένη ὁποῖα εἰκὸς τοὺς οὕτω σαφῶς ἐν
ἀπογνώσει τοῦ ζῆν γεγονότας καὶ κελεύουσα μὴ μέλλειν ἐπὶ τελειώσει 
τοῦ δράματος οὗ ἐπ᾽ αὐτοῖς συνέθεσαν. <milestone n="200" unit="section" />καὶ ἥδε μὲν εὐψύχως 
ταύτῃ τελευτᾷ ὑπὸ τοῦ Λούππου καὶ ἐπ᾽ αὐτῇ τὸ θυγάτριον.
καὶ Λοῦππος ταῦτα προαπαγγέλλων ἔσπευδεν τοῖς περὶ τὸν Χαιρέαν.
<milestone n="5" unit="Whiston section" /><milestone n="201" unit="section" /></p><p>Γάιος μὲν δὴ τέταρτον ἐνιαυτὸν ἡγεμονεύσας Ῥωμαίων
λείποντα τεσσάρων μηνῶν οὕτως τελευτᾷ, ἀνὴρ καὶ πρότερον ἢ τῇ
ἀρχῇ συνῆλθεν σκαιός τε καὶ κακοτροπίας εἰς τὸ ἄκρον ἀφιγμένος,
ἡδονῇ τε ἡσσώμενος καὶ φίλος διαβολῇ, καὶ τὰ μὲν φοβερὰ καταπεπληγμένος <pb />
καὶ διὰ τοῦτο ἐφ᾽ οἷς θαρσήσειε φονικώτατος, τῆς
τε ἐξουσίας ἐφ᾽ ἑνὶ μόνῳ πιμπλάμενος τῷ ὑβρίζειν, εἰς οὓς ἥκιστα
ἐχρῆν ἀλόγῳ μεγαλοψυχίᾳ χρώμενος καὶ ποριστὴς ἐκ τοῦ κτείνειν
καὶ παρανομεῖν. <milestone n="202" unit="section" />καὶ τοῦ μὲν θείου καὶ νομίμου μείζων ἐσπουδακὼς 
εἶναί τε καὶ δοκεῖν, ἡσσώμενος δὲ ἐπαίνων τῆς πληθύος καὶ
πάντα, ὁπόσα αἰσχρὰ κρίνας ὁ νόμος ἐπιτιμᾷ τιμωρίαν, ἐνόμισεν
ἀρετῆς. <milestone n="203" unit="section" />καὶ φιλίας ἀμνήμων, εἰ καὶ πλείστη τε καὶ διὰ μεγίστων
γένοιτο, οἷς τότε ὀργισθείη ἐκπλήξει κολάσεως καὶ ἐλαχίσταις,
πολέμιον δὲ ἡγούμενος πᾶν τὸ ἀρετῇ συνερχόμενον, ἀναντίλεκτον
ἐπὶ πᾶσιν οἷς κελεύσειε τὴν ἐπιθυμίαν λαμβάνων: <milestone n="204" unit="section" />ὅθεν καὶ ἀδελφῇ
γνησίᾳ συνῆν, ἐξ οὗ καὶ μάλιστα αὐτῷ φύεσθαι παρὰ τοῖς πολίταις 
ἤρξατο σφοδρότερον τὸ μῖσος διὰ τὸ πολλοῦ χρόνου μὴ ἱστορημένον 
εἴς τε ἀπιστίαν καὶ ἔχθραν τὴν πρὸς τὸν πράξαντα παρακαλεῖν. 
<milestone n="205" unit="section" />ἔργον δὲ μέγα ἢ βασίλειον οὐδὲν αὐτῷ πεπραγμένον εἴποι
ἄν τις ἢ ἐπ᾽ ὠφελείᾳ τῶν συνόντων καὶ αὖθις ἀνθρώπων ἐσομένων,
πλήν γε τοῦ περὶ Ῥήγιον καὶ Σικελίαν ἐπινοηθέντος ἐν ὑποδοχῇ
τῶν ἀπ᾽ Αἰγύπτου σιτηγῶν πλοίων: <milestone n="206" unit="section" />τοῦτο δὲ ὁμολογουμένως μέγιστόν 
τε καὶ ὠφελιμώτατον τοῖς πλέουσιν: οὐ μὴν ἐπὶ τέλος γε
ἀφίκετο, ἀλλ᾽ ἡμίεργον ὑπὸ τοῦ ἀμβλυτέρως αὐτῷ ἐπιπονεῖν κατελείφθη. 
<milestone n="207" unit="section" />αἴτιον δ᾽ ἦν ἡ περὶ τὰ ἀχρεῖα σπουδὴ καὶ τὸ δαπανῶντα
εἰς ἡδονάς, αἳ καταμόνας ἔμελλον ὠφελεῖν, αὐτῷ ὑφαιρεῖν τῆς
ἐπὶ τοῖς κρείσσοσιν ἀνωμολογημένοις φιλοτιμίας. <milestone n="208" unit="section" />ἄλλως δὲ ῥήτωρ
τε ἄριστος καὶ γλώσσῃ τῇ Ἑλλάδι καὶ τῇ Ῥωμαίοις πατρίῳ σφόδρα <pb />
ἠσκημένος συνίει τ᾽ ἐκ τοῦ παραχρῆμα καὶ τοῖς ὑφ᾽ ἑτέρων συντεθεῖσίν 
τε καὶ ἐκ πλείονος προσυγκειμένοις ἀντειπὼν ἐκ τοῦ ὀξέος
φανῆναι πιθανώτερος ἐν μεγίστῳ πράγματι παρ᾽ ὁντινοῦν γενόμενος, 
εὐκολίᾳ τε εἰς αὐτὸ τῆς φύσεως καὶ τῷ εἰς ἰσχὺν αὐτῇ
προσλαβεῖν μελέτην τοῦ ἐπιπονεῖν. <milestone n="209" unit="section" />ἀδελφοῦ γὰρ παιδὸς υἱεῖ γεγονότι 
Τιβερίου, οὗ καὶ διάδοχος γίνεται, μέγα ἀνάγκασμα παιδείας
ἀντέχεσθαι διὰ τὸ καὶ αὐτὸς εἰς τὰ πρῶτα ἐν αὐτῇ κατορθῶν διαπρέπειν, 
καὶ συνεφιλοκάλει Γάιος συγγενοῦς τε ἀνδρὸς καὶ ἡγεμόνος
εἴκων ἐπιστολαῖς ἐπρώτευσέν τε τῶν κατ᾽ αὐτὸν πολιτῶν. <milestone n="210" unit="section" />οὐ μὴν
ἀντισχεῖν οἷά τε ἐγένετο αὐτῷ τὰ ἐκ τῆς παιδείας συλλεγέντα
ἀγαθὰ πρὸς τὸν ἐπελθόντα ὄλεθρον αὐτῷ ὑπὸ τῆς ἐξουσίας: οὕτως
ἄρα δυσπόριστον ἡ ἀρετὴ τοῦ σωφρονεῖν, οἷς ἀνυπεύθυνον τὸ πράσσειν 
ῥᾳστώνῃ πάρεστιν. <milestone n="211" unit="section" />φίλοις μὲν κεχρῆσθαι καὶ πάντα ἀξιολόγοις 
ὑποσπουδασθεὶς τὸ κατ᾽ ἀρχὰς ὑπό τε παιδείας καὶ δόξης
ζήλου τῶν κρειττόνων, μέχρι δὴ τῷ περιόντι τοῦ ὑβρίζειν ἀπαμφίασις 
εὐνοίᾳ τῇ πρὸς αὐτὸν ἐχρήσαντο μίσους ὑποφυέντος ὑπ᾽
αὐτῶν ἐπιβουλευθεὶς τελευτᾷ.
<milestone n="3" unit="Whiston chapter" /><milestone n="1" unit="Whiston section" /><milestone n="212" unit="section" /></p><p>Κλαύδιος δέ, καθάπερ ἀνώτερον ἔφην, ἀπορρήξεως
αὐτῷ τῶν Γαΐου ὁδῶν γενομένης καὶ τοῦ οἴκου θορυβηθέντος πάθει <pb />
τῆς Καίσαρος τελευτῆς, ἐν ἀμηχάνοις ὢν περὶ τῆς σωτηρίας ἔν
τινι στενωπῷ κατειλημμένος ἔκρυπτεν ἑαυτὸν οὐδεμίαν κινδύνων
αἰτίαν πλὴν τῆς γενναιότητος ὑφορώμενος: <milestone n="213" unit="section" />μέτριον γὰρ ἰδιώτης
ὢν ἦγεν αὑτὸν καὶ τοῖς πᾶσιν ἀρκῶν ἦν, παιδείᾳ τε συνιὼν καὶ
μάλιστα τῇ Ἑλληνίδι καὶ παντὸς τοῦ εἰς θόρυβον ἀνακειμένου
παντοίως ἀπαλλάσσων αὑτόν. <milestone n="214" unit="section" />τότε δὲ πτοίας κατειληφυίας τὸν
ὄχλον καὶ τοῦ βασιλείου παντὸς στρατιωτικῆς μανίας ἀνάπλεω
γεγονότος καὶ δειλίας καὶ ἀταξίας ἰδιωτῶν οἷον ἀπειληφότων σωματοφυλάκων, 
οἱ περὶ τὸ στρατηγικὸν καλούμενον, ὅπερ ἐστὶ τῆς
στρατιᾶς καθαρώτατον, ἐν βουλῇ περὶ τοῖς πρακτέοις ἦσαν, ὅσοι
δὲ καὶ παρετύγχανον, τὴν μὲν Γαΐου τιμωρίαν ἐν ὀλίγῳ τιθέμενοι
διὰ τὸ κατὰ δίκην αὐτῷ τὰς τύχας συνελθεῖν, <milestone n="215" unit="section" />τὰ δὲ περὶ αὐτοὺς
ἀνεσκοποῦντο μᾶλλον ὃν τρόπον σχήσοι καλῶς καὶ τῶν Γερμανῶν
τε ἐν τιμωρίαις τῶν σφαγέων ὄντων ὠμότητος χάριτι τῆς ἑαυτῶν
μᾶλλον ἢ τοῦ συμφέροντος τοῖς πᾶσιν. <milestone n="216" unit="section" />ὑφ᾽ ὧν ἁπάντων ὁ Κλαύδιος 
ἐθορυβεῖτο δεδιὼς περὶ τῆς σωτηρίας, ἄλλως τ᾽ ἐπειδὴ καὶ
τῶν περὶ τὸν Ἀσπρήναν ἐτεθέατο τὰς κεφαλὰς παραφερομένας:
εἱστήκει δὲ κατά τι προσβατὸν ὀλίγαις βαθμῖσι χωρίον ὑπεσταλκὼς
τῷ κατ᾽ αὐτὸ σκότῳ. <milestone n="217" unit="section" />καὶ Γρᾶτος τῶν περὶ τὸ βασίλειόν τις στρατιωτῶν 
θεασάμενος καὶ τοῦ μὲν ἀκριβωσομένου τὴν ὄψιν ἀμαθὴς
ὢν διὰ τὸν σκότον, τοῦ δὲ ἄνθρωπον εἶναι τὸν ὑπολοχῶντα κριτὴς
εἶναι μὴ ἀπηλλαγμένος, προσῄει τε ἐγγύτερον καὶ ὑποχωρεῖν ἠξιωκότος 
ἐπέκειτο καὶ καταλαβὼν ἐπιγνωρίζει <q direct="unspecified">Γερμανικὸς μὲν οὗτος,
φησὶν πρὸς τοὺς ἑπομένους, καὶ στησώμεθα τοῦτον ἡγεμόνα φερόμενοι.</q><milestone n="218" unit="section" /> 
Κλαύδιος δὲ ἐφ᾽ ἁρπαγῇ παρεσκευασμένους ὁρῶν καὶ δείσας,
μὴ κατὰ φωνὴν ἀποθάνοι τὴν Γαΐου, φειδὼ σχεῖν ἠξίου τοῦ κατ᾽ <pb />
αὐτὸν ἀνεπαχθοῦς ἀνάμνησιν αὐτοῖς ὑποτιθεὶς καὶ τοῦ ἀπρομηθοῦς
τῶν γεγονότων. <milestone n="219" unit="section" />καὶ ὁ Γρᾶτος μειδιάσας ἐπισπᾶται τῆς δεξιᾶς,
καί <q direct="unspecified">παῦσαι, φησίν, μικρολογούμενος περὶ τῆς σωτηρίας δέον σε
μεγαλοφρονεῖσθαι περὶ τῆς ἡγεμονίας, ἣν οἱ θεοὶ Γάιον ἀφῃρημένοι 
τῇ σῇ συνεχώρησαν ἀρετῇ πρόνοιαν τῆς οἰκουμένης λαβόντες.
ἀλλ᾽ ἴθι καὶ τῶν προγόνων ἀπολάμβανε τὸν θρόνον.</q><milestone n="220" unit="section" /> ἀνεβάσταζέν
τε αὐτὸν οὐ πάνυ τοῖς ποσὶ βαίνειν δυνάμενον ὑπό τε φόβου καὶ
χάρματος τῶν εἰρημένων.
<milestone n="2" unit="Whiston section" /><milestone n="221" unit="section" /></p><p>Συνεστρέφοντο δὲ περὶ τὸν Γρᾶτον ἤδη καὶ πλείους τῶν
σωματοφυλάκων καὶ θεωροῦντες τὸν Κλαύδιον ἀγόμενον δόξῃ τοῦ
ἐπὶ κόλασιν ἕλκεσθαι * τῶν ἐπὶ τοιοῖσδε ζημιῶν ὡς ἄνδρα ἀπράγμονα 
διὰ βίου τοῦ παντὸς καὶ κινδύνοις οὔτι μετρίως ἐπὶ τῆς
Γαΐου ἀρχῆς ὡμιληκότα, τινὲς δὲ καὶ αὐτῶν τοῖς ὑπάτοις ἐντρέπειν
κρίσιν ἠξίουν τὴν περὶ αὐτόν. <milestone n="222" unit="section" />καὶ πλειόνων τοῦ στρατιωτικοῦ
συστρεφομένων φυγαί τε ἦσαν τοῦ ὁμίλου καὶ προόδων ἀπορία τῷ
Κλαυδίῳ δι᾽ ἀσθένειαν τοῦ σώματος, ἐπεὶ καὶ οἱ τὸ φορεῖον αὐτοῦ
φέροντες περὶ τὴν ἁρπαγὴν αὐτοῦ παραγενομένης φυγῆς ἔσωζον
αὑτοὺς ἀπ᾽ ἐλπίδος θέμενοι τὴν σωτηρίαν τοῦ δεσπότου. <milestone n="223" unit="section" />ἐν εὐρυχωρίᾳ 
δὲ τοῦ Παλατίου γενομένοις, πρῶτον δὲ οἰκηθῆναι τῆς
Ῥωμαίων πόλεως τοῦτο παραδίδωσιν ὁ περὶ αὐτῆς λόγος, καὶ ἤδη
τοῦ δημοσίου ἀντιλαμβανομένοις πολὺ πλείων ἡ ἐπιφοίτησις ἦν
τῶν στρατιωτῶν χαρᾷ τὴν ὄψιν δεχομένοις τοῦ Κλαυδίου, περὶ
πλείστου τε ἦν αὐτοῖς αὐτοκράτορα στήσασθαι τὸν ἄνθρωπον εὐνοίᾳ
τε τῇ Γερμανικοῦ, ἀδελφὸς δὲ ἦν αὐτοῦ ἐπὶ μέγα πᾶσιν τοῖς ὡμιληκόσιν <pb />
καταλελοιπὼς κλέος τὸ αὐτοῦ. <milestone n="224" unit="section" />ἀναλογισμός τε αὐτοὺς εἰσῄει
τῆς τε πλεονεξίας τῶν ἐν τῇ συγκλήτῳ δυναστευόντων καὶ ὁπόσα
ἐπὶ τῆς πρὶν ἀρχῆς ἡμάρτητο αὐτῇ. <milestone n="225" unit="section" />πρὸς δὲ καὶ τὸ ἀμήχανον
τοῦ πράγματος κατενόουν, καὶ πάλιν εἰς ἑνὸς ἀρχὴν μεθισταμένων
τῶν ὅλων κινδύνους αὐτοῖς φέρειν δι᾽ ἑνὸς κτησαμένου τὴν ἀρχὴν
<del status="unremarkable">μεθισταμένων τῶν ὅλων</del> παρ᾽ ὃν ἐπιχωρήσει καὶ εὐνοίᾳ τῇ αὐτῶν
λαβόντα Κλαύδιον μνημονεύσεις τε χάριτος αὐτοῖς ἀποδιδόντα τιμήν,
ἣ ἐπὶ τοιούτοις γένοιτ᾽ ἂν ἀρκοῦσα.
<milestone n="3" unit="Whiston section" /><milestone n="226" unit="section" /></p><p>Ταῦτα πρός τε ἀλλήλους καὶ δι᾽ ἑαυτοὺς διεξῄεσαν καὶ
τοῖς ἀεὶ προσπίπτουσιν διηγοῦντο. οἱ δὲ πυνθανόμενοι προθύμως
ἐδέχοντο τὴν πρόκλησιν, συμφράξαντές τε καὶ περικλάσαντες ἦγον
ἐπὶ τοῦ στρατοπέδου φοράδην ἀναβαστάσαντες, ὡς μὴ ἐμποδίζοιτο
αὐτοῖς ἡ ἔπειξις. <milestone n="227" unit="section" />διειστήκεσαν δὲ αἱ γνῶμαι τοῦ δήμου καὶ τῶν
ἐκ τῆς βουλῆς: οἱ μὲν ἀξιώματός τε τοῦ πρότερον ὀρεγόμενοι καὶ
δουλείαν ἔπακτον αὐτοῖς ὕβρει τῶν τυράννων γενομένην φιλοτιμούμενοι 
διαδιδράσκειν χρόνῳ παρασχόν, <milestone n="228" unit="section" />ὁ δὲ δῆμος φθόνῳ τε πρὸς
ἐκείνην καθιστάμενος καὶ τῶν πλεονεξιῶν αὐτῆς ἐπιστόμισμα τοὺς
αὐτοκράτορας εἰδὼς καὶ αὐτοῦ καταφυγὴν ἔχαιρεν Κλαυδίου τῇ
ἁρπαγῇ στάσιν τε ἔμφυλον, ὁποία καὶ ἐπὶ Πομπηίου γένοιτο,
ἀπαλλάξειν αὐτῶν ὑπελάμβανον τοῦτον αὐτοκράτορα καθισταμένου.
<milestone n="229" unit="section" />γνοῦσα δ᾽ ἡ βουλὴ τὸν Κλαύδιον ὑπὸ τῶν στρατιωτῶν ἀφιγμένον
εἰς τὸ στρατόπεδον πέμπει πρὸς ἐκεῖνον ἄνδρας ἀρετῇ τοὺς ἐξ <pb />
αὐτῶν, οἳ διδάξειαν μὴ δεῖν ἐπὶ καθέξει τῆς ἀρχῆς βιάζεσθαι,
<milestone n="230" unit="section" />παραχωρεῖν δὲ τῇ συγκλήτῳ τοσῶνδε ἀνδρῶν ἕνα ὄντα ἡσσώμενον
καὶ τῷ νόμῳ παραχωροῦντα τοῦ ἐπὶ τοῖς κοινοῖς κόσμου τὴν πρόνοιαν, 
μνημονεύοντα ὧν οἱ πρότεροι τύραννοι κακώσειαν τὴν πόλιν
καὶ ὧν ὑπὸ Γαΐου καὶ αὐτὸς κινδυνεύσειεν σὺν αὐτοῖς, μηδὲ μισήσαντα 
τὴν βαρύτητα τῆς τυραννίδος ὑφ᾽ ἑτέρων πρασσομένης
τῆς ὕβρεως αὐτὸν ἐθελουσίως ἐπὶ παροινίᾳ θαρσεῖν τῆς πατρίδος.
<milestone n="231" unit="section" />καὶ πειθομένῳ μὲν τοῦ πρότερον ἀπράγμονος τὴν ἀρετὴν ἐπιδεικνυμένῳ 
βέβαιον τιμάς τε ὑπάρξειν, αἳ ὑπὸ ἐλευθέρων ψηφισθεῖεν
τῶν πολιτῶν, καὶ ἐπιχωρήσει τοῦ νόμου τὸ μέρος ἄρχοντά τε καὶ
ἀρχόμενον κερδανεῖν ἔπαινον ἀρετῆς. <milestone n="232" unit="section" />εἰ δὲ ἀπονοοῖτο μηδὲν ἐκ
τῆς Γαΐου τελευτῆς σωφρονιζόμενος οὔτι γε αὐτοὶ ἐπιτρέψειν
τῆς τε γὰρ στρατιᾶς πολὺ εἶναι τὸ συνεστηκὸς αὐτοῖς ὅπλων τε
εὐπορίαν καὶ πληθὺν οἰκετῶν, οἳ χρήσαιντο αὐτοῖς. <milestone n="233" unit="section" />μέγα δὲ μέρος
τήν τε ἐλπίδα εἶναι καὶ τὴν τύχην, τούς τε θεοὺς οὐκ ἄλλοις συμμαχεῖν, 
ἀλλὰ τοῖς μετ᾽ ἀρετῆς καὶ τοῦ καλοῦ τοὺς ἀγῶνας ποιουμένοις. 
εἶναι δὲ τούτους, οἳ ἂν περὶ ἐλευθερίας μάχωνται τῆς
πατρίδος.
<milestone n="4" unit="Whiston section" /><milestone n="234" unit="section" /></p><p>Καὶ οἱ μὲν πρεσβευταὶ Οὐηράνιός τε καὶ Βρόγχος, δήμαρχοι 
δὲ ἦσαν ἀμφότεροι, τοῖσδε ἐχρῶντο τοῖς λόγοις καὶ καθικέτευον 
τοῖς γόνασιν αὐτοῦ προσπεσόντες μηδαμῶς πολέμοις καὶ
κακοῖς ἐμβαλεῖν τὴν πόλιν, θεωροῦντες στρατιᾶς πληθύι τὸν Κλαύδιον 
πεφραγμένον καὶ τὸ μηδὲν τοὺς ὑπάτους ὄντας συγκρίσει τῇ
πρὸς αὐτόν. <milestone n="235" unit="section" />εἴ τε τῆς ἀρχῆς ὀρέγοιτο, παρὰ τῆς βουλῆς δέχεσθαι <pb />
διδομένην: αἰσιώτερον γὰρ καὶ εὐδαιμονέστερον χρῆσθαι τὸν μὴ
μετὰ ὕβρεως ἀλλ᾽ εὐνοίᾳ τῶν διδόντων παραλαμβάνοντα.
<milestone n="4" unit="Whiston chapter" /><milestone n="1" unit="Whiston section" /><milestone n="236" unit="section" /></p><p>Κλαύδιος δέ, ἠπίστατο γὰρ μεθ᾽ οἵας αὐθαδείας ἀποσταλεῖεν, 
καὶ πρὸς τὸ παρὸν γνώμῃ τῇ αὐτῶν ἐπὶ τὸ μετριώτερον
τρεπόμενος, οὐ μὴν ἀλλὰ καὶ τῷ περὶ αὐτοὺς φόβῳ διαναστὰς ἅμα
μὲν θάρσει τῶν στρατιωτῶν ἅμα δὲ Ἀγρίππου τοῦ βασιλέως
κελεύοντος μὴ προέσθαι τῶν χειρῶν τηλικαύτην ἀρχὴν ἥκουσαν
αὐτόματον. <milestone n="237" unit="section" />πράξας μὲν καὶ περὶ Γάιον οἷον εἰκὸς ἄνδρα ὑπ᾽ αὐτοῦ
διὰ τιμῆς ἠγμένον, καὶ γὰρ τὸν νεκρὸν περιέσπεν τοῦ Γαΐου καὶ
ἀναθέμενος ἐπὶ κλίνης καὶ περιστείλας ἐκ τῶν ἐνδεχομένων εἰς
τοὺς σωματοφύλακας ὑπεχώρει, ζῆν μὲν τὸν Γάιον ἀπαγγέλλων
κακοπαθοῦντί γε ὑπὸ τραυμάτων ἰατροὺς μετέσεσθαι λέγων: <milestone n="238" unit="section" />πυθόμενος 
δὲ τοῦ Κλαυδίου τὴν ὑπὸ τῶν στρατιωτῶν ἁρπαγὴν ὠθεῖτο
πρὸς αὐτὸν καὶ καταλαβὼν τεταραγμένον καὶ οἷόν τε ἐκχωρεῖν τῇ
συγκλήτῳ ἀνήγειρεν ἀντιλαμβάνεσθαι κελεύων τῆς ἡγεμονίας. <milestone n="239" unit="section" />ταῦτα
δὲ πρὸς τὸν Κλαύδιον εἰπὼν προσεχώρει πρὸς αὐτόν, καὶ μετακαλούσης 
αὐτὸν τῆς βουλῆς χρισάμενος μύροις τὴν κεφαλὴν ὡς
ἀπὸ συνουσίας γινομένης ἀναλύσεως αὐτῷ παρῆν καὶ ἤρετο τοὺς
βουλευτάς, τί πέπραχε Κλαύδιος. <milestone n="240" unit="section" />τῶν δὲ τὰ ὄντα φαμένων καὶ
προσανερομένων, ἥντινα γνώμην ἔχοι περὶ τοῖς ὅλοις, τελευτᾶν μὲν
ὑπὲρ τοῦ κατ᾽ ἐκείνην εὐκλεοῦς ἕτοιμος ἦν τοῖς λόγοις, σκοπεῖν δὲ
ἐκέλευε περὶ τῷ συμφέροντι πᾶν ὅ τι καὶ εἰς ἡδονὴν φέροι ὑπεξελομένους: 
<milestone n="241" unit="section" />χρείαν γὰρ εἶναι τοῖς ἀρχῆς μεταποιουμένοις καὶ ὅπλων
καὶ στρατιωτῶν, οἳ φράξαιντο αὐτοῖς, μὴ καὶ ἀπαράσκευοι καταστάντες <pb />
εἰς τάδε σφαλεῖεν. <milestone n="242" unit="section" />ἀποκριναμένης δὲ τῆς βουλῆς ὅπλων
τε εὐπορίαν καὶ χρήματα εἰσοίσειν, καὶ στρατιᾶς τὸ μέν τι αὐτοῖς
εἶναι συνεστηκός, τὸ δὲ συγκροτήσειν ἐλευθερώσεως δούλων γενομένης. 
<q direct="unspecified">εἴη μέν, ὦ βουλή, φησὶν ὁ Ἀγρίππας ὑποτυχών, πράσσειν
ὁπόσα θυμὸς ὑμῖν, λεκτέον δὲ οὐδὲν ἐνδοιάσαντί μοι διὰ τὸ ἐπὶ
σωτηρίᾳ φέρειν τὸν λόγον. <milestone n="243" unit="section" />ἴστε μὴν στρατόν, ὃς ὑπὲρ Κλαυδίου
μαχεῖται, πλήθει χρόνου ὁπλιτεύειν μεμελετηκότα, τὰ δ᾽ ἡμέτερα,
συγκλύδων ἀνθρώπων πλῆθος δ᾽ ἔσται καὶ τῶν παρὰ δόξαν τῆς
δουλείας ἀπηλλαγμένων, δυσκράτητα. πρὸς δὲ τεχνίτας μαχούμεθα
προαγαγόντες ἄνδρας μηδ᾽ ὅπως σπάσαι τὰ ξίφη εἰδότας. <milestone n="244" unit="section" />ὥστε
μοι δοκεῖ πέμπειν ὡς Κλαύδιον πείσοντας κατατίθεσθαι τὴν ἀρχήν, 
πρεσβεύειν τε ἕτοιμός εἰμι.</q>
<milestone n="2" unit="Whiston section" /><milestone n="245" unit="section" /></p><p>Καὶ ὁ μὲν ταῦτα εἶπεν, καὶ συγκαταθεμένων πεμφθεὶς
σὺν ἑτέροις τήν τε ταραχὴν τῆς βουλῆς διηγεῖται καταμόνας πρὸς
τὸν Κλαύδιον ἐδίδασκέν τε ἡγεμονικώτερον ἀποκρίνασθαι καὶ τῷ
ἀξιώματι τῆς ἐξουσίας χρώμενον. <milestone n="246" unit="section" />ἔλεγεν οὖν Κλαύδιος, οὐ θαυμάζειν 
τὴν βουλὴν ἡδονῇ μὴ φέρουσαν ἄρχεσθαι διὰ τὸ ὠμότητι
τετρῦσθαι τῶν πρότερον ἐπὶ τὸ ἡγεμονεύειν καταστάντων, γεύσειν
τε αὐτοὺς ἐπιεικείᾳ τῇ καθ᾽ αὑτὸν μετρίων καιρῶν, ὀνόματι μὲν
μόνῳ τῆς ἀρχῆς ἐσομένης, ἔργῳ δὲ κοινῆς πᾶσι προκεισομένης εἰς
μέσον. διὰ πολλῶν δὲ καὶ ποικίλων ὡδευκότι πραγμάτων ἐν ὄψει
τῇ ἐκείνων καλῶς ἔχειν μὴ ἀπιστεῖν. <milestone n="247" unit="section" />καὶ οἱ μὲν πρέσβεις τοιούτων 
ἀκροάσει λόγων καθομιληθέντες ἐξεπέμποντο. Κλαύδιος δὲ
τῷ στρατῷ συλλεχθέντι διελέγετο ὅρκους λαμβάνων ἦ μὴν ἐμμενεῖν <pb />
πίστει τῇ πρὸς αὐτόν, δωρεῖται τοὺς σωματοφύλακας πεντακισχιλίαις 
δραχμαῖς κατὰ ἕκαστον ἄνδρα, τοῖς τε ἡγεμόσιν αὐτῶν ἀνάλογον 
τοῦ ἀριθμοῦ καὶ τοῖς ὅποι ποτὲ στρατοπέδοις ὑπισχνεῖτο
τὰ ὅμοια.
<milestone n="3" unit="Whiston section" /><milestone n="248" unit="section" /></p><p>Συνεκάλουν δὲ οἱ ὕπατοι τὴν βουλὴν εἰς τὸ ἱερὸν τοῦ νικηφόρου 
Διός: ἔτι δὲ νὺξ ἦν. τῶν δὲ οἱ μὲν ἐν τῇ πόλει κλέπτοντες
ἑαυτοὺς ἐνεδοίαζον πρὸς τὴν ἀκρόασιν, τοῖς δὲ ἐπὶ τῶν ἰδίων ἀγρῶν
ἐγεγόνεισαν ἔξοδοι προορωμένοις ᾗ χωρήσει τὸ πᾶν ἐν ἀπογνώσει
τοῦ ἐλευθέρου γεγονότος, καὶ πολὺ κρεῖττον ἐν ἀκινδύνῳ τοῦ δουλεύειν 
ὑπειληφότες διαβιοῦν ἀργίᾳ τοῦ πονεῖν ἢ κτώμενοι τὸ ἀξίωμα 
τῶν πατέρων περὶ τῆς σωτηρίας ἀμφίβολοι καταστῆναι. <milestone n="249" unit="section" />συνελέγησαν 
δ᾽ ὅμως ἑκατὸν οὐ πλείους, καὶ διαβουλευομένων περὶ
τῶν ἐν χερσὶν αἰφνίδιον αἴρεται βοὴ τοῦ συνεστηκότος αὐτοῖς
στρατιωτικοῦ στρατηγὸν αὐτοκράτορα κελευόντων τὴν βουλὴν ἑλέσθαι 
καὶ μὴ φθείρειν πολυαρχίᾳ τὴν ἡγεμονίαν. <milestone n="250" unit="section" />καὶ τὸ μὲν καθ᾽
ἑαυτοὺς ἀπεφαίνοντο περὶ τοῦ μὴ πᾶσιν, ἀλλ᾽ ἑνὶ τὴν ἀρχὴν ἐφέσιμον 
εἶναι, ὁρᾶν δὲ ἐκείνοις ἐπιτρέπειν, ὅστις τοσαύτης προστασίας
ἄξιος. ὥστε ἐν ἀνίᾳ τὰ τῶν συγκλητικῶν ἦν πολὺ πλέον δι᾽ ἁμαρτίαν 
μὲν τοῦ κατὰ τὴν ἐλευθερίαν αὐχήματος, φόβῳ δὲ τοῦ Κλαυδίου. 
<milestone n="251" unit="section" />οὐ μὴν ἀλλ᾽ ἦσαν οἱ ἐφιέμενοι γένους τε ἀξιώματι καὶ
οἰκειότησιν γάμου: καὶ γὰρ Μινουκιανὸς Μᾶρκον καὶ τὸ καθ᾽ αὑτὸν
γενναιότητι ἀξιόλογον ὄντα καὶ δὴ ἀδελφὴν Γαΐου γεγαμηκότα
Ἰουλίαν, πρόθυμός τε ἦν ἀντιποιεῖσθαι τῶν πραγμάτων, κατεῖχον
δὲ οἱ ὕπατοι πρόφασιν ἐκ προφάσεως ἀναρτῶντες. <milestone n="252" unit="section" />Οὐαλέριον δὲ <pb />
Ἀσιατικὸν Μινουκιανὸς ἐκ τῶν Γαΐου σφαγέων ἀνεῖχε τοιούτων
διανοιῶν. ἐγεγόνει δ᾽ ἂν φόνος οὔ τινος ἐλάσσων ἐπιχωρηθέντων
τῶν ἐπιθυμούντων τῆς ἡγεμονίας, ὥστε ἀντιτάξασθαι Κλαυδίῳ,
ἄλλως τε καὶ οἱ μονομάχοι, <milestone n="253" unit="section" />πλῆθος δ᾽ ἦν αὐτῶν ἀξιόλογον, καὶ
τῶν στρατιωτῶν οἱ νυκτοφυλακοῦντες ἐπὶ τῆς πόλεως ἐρέται τε
ὁπόσοι συνέρρεον εἰς τὸ στρατόπεδον, ὥστε τῶν μετιόντων τὴν
ἀρχὴν οἱ μὲν φειδοῖ τῆς πόλεως, οἱ δὲ καὶ φόβῳ τῷ ὑπὲρ αὐτῶν
ἀπέστησαν.
<milestone n="4" unit="Whiston section" /><milestone n="254" unit="section" /></p><p>Ὑπὸ δὲ πρώτην ἀρχὴν τῆς ἡμέρας καὶ Χαιρέας καὶ οἱ
σὺν αὐτῷ παρελθόντες ἐν ἐπιχειρήσει λόγων ἦσαν πρὸς τοὺς στρατιώτας. 
τῶν δὲ τὸ πλῆθος ὡς ὁρᾷ παύοντας αὐτοὺς ταῖς χερσὶ
καὶ τοῦ εἰπεῖν οἵους τε ἄρχεσθαι, ἀνεθορύβησεν μὴ ἐφιέναι
ὥστε εἰπεῖν διὰ τὸ ὡρμῆσθαι πάντας ἐπὶ τῷ μοναρχεῖσθαι, τὸν
δὲ ἡγησόμενον ἐκάλουν ὡς οὐκ ἀνεξόμενοι τὰς τριβάς. <milestone n="255" unit="section" />τῇ συγκλήτῳ 
δὲ ἀπορία ἄρχειν τε καὶ ὃν ἀρχθεῖεν ἂν τρόπον οὔτε δεχομένων 
αὐτοὺς τῶν στρατιωτῶν καὶ τῶν Γαΐου σφαγέων συγχωρεῖν
τοῖς στρατιώταις οὐκ ἐφιέντων. <milestone n="256" unit="section" />ἐν τοιούτοις δὲ ὄντων Χαιρέας
τὴν ὀργὴν οὐκ ἀνασχόμενος πρὸς τὴν αἴτησιν τοῦ αὐτοκράτορος
δώσειν ἐπηγγέλλετο στρατηγόν, εἴ τις αὐτῷ σημεῖον παρὰ Εὐτύχου
κομίσειεν. <milestone n="257" unit="section" />ἦν δὲ ὁ Εὔτυχος οὗτος ἡνίοχος τοῦ καλουμένου πρασίνου
περισπούδαστος Γαΐῳ, καὶ περὶ τὰς οἰκοδομὰς τῶν στάσεων τοῦ
περὶ ἐκεῖνον ἱππικοῦ τὸ στρατιωτικὸν ἐτρίβετο ἀτίμοις ἐργασίαις
ἐπικείμενον. <milestone n="258" unit="section" />εἰς ἅπερ ὁ Χαιρέας ὠνείδιζεν αὐτοὺς καὶ ἕτερα πολλὰ
τοιαῦτα, τήν τε κεφαλὴν κομιεῖν τοῦ Κλαυδίου: δεινὸν γάρ, εἰ μετὰ
μανίαν παραφροσύνῃ δώσουσι τὴν ἡγεμονίαν. <milestone n="259" unit="section" />οὐ μὴν διετράπησάν
γε ὑπὸ τῶν λόγων, ἀλλὰ σπασάμενοι τὰς μαχαίρας καὶ τὰ σημεῖα <pb />
ἀράμενοι ᾤχοντο ὡς τὸν Κλαύδιον κοινωνήσοντες τοῖς ὀμνύουσιν
αὐτῷ. κατελείπετο δὲ ἥ τε σύγκλητος ἐπ᾽ ἐρημίας τῶν ἀμυνούντων
καὶ οἱ ὕπατοι μηδὲν ἰδιωτῶν διαφέροντες. <milestone n="260" unit="section" />ἔκπληξίς τε καὶ κατήφεια 
ἦν, οὐδ᾽ ὅτι χρήσαιντο αὐτοῖς τῶν ἀνθρώπων εἰδότων διὰ
τὸ ἀνηρεθίσθαι τὸν Κλαύδιον ἐπ᾽ αὐτοῖς, ἀλλήλοις τε ἐλοιδοροῦντο,
καὶ μετάμελος ἦν αὐτοῖς. <milestone n="261" unit="section" />καὶ Σαβῖνος εἷς τῶν Γαΐου σφαγέων
σφάζειν πρότερον αὑτὸν ἠπείλει παρελθὼν εἰς μέσους ἢ Κλαύδιον
ἄρχοντα στήσεσθαι καὶ δουλοκρατίαν ἐπόψεσθαι καταλαβοῦσαν,
τόν τε Χαιρέαν εἰς φιλοψυχίαν ἐπέπλησσεν, εἰ καταφρονήσας Γαΐου
πρῶτος ἀγαθὸν ὑπολαμβάνοι τὸ ζῆν τῆς ἐλευθερίας οὐδ᾽ οὕτως
ἀποδοθῆναι δυναμένης τῇ πατρίδι. <milestone n="262" unit="section" />Χαιρέας δὲ περὶ μὲν τοῦ
θνήσκειν ἐνδοιαστὸν οὐδὲν φρονεῖν ἔλεγεν, βούλεσθαι μέντοι διακωδωνίζειν 
διάνοιαν τὴν Κλαυδίου.
<milestone n="5" unit="Whiston section" /><milestone n="263" unit="section" /></p><p>Καὶ οἱ μὲν ἐν τοῖσδε ἦσαν. ἐπὶ δὲ τοῦ στρατοπέδου πανταχόθεν 
ὠθεῖτο κατὰ θεραπείαν. καὶ τῶν ὑπάτων ὁ ἕτερος Κόιντος 
Πομπώνιος δι᾽ αἰτίας ἦν τῷ στρατιωτικῷ μᾶλλον ὡς ἐπ᾽ ἐλευθερίᾳ 
τὴν σύγκλητον παρακαλῶν, ὥρμησάν τε σπασάμενοι τὰ ξίφη,
κἂν ἐπέπρακτο αὐτοῖς μὴ Κλαυδίου διακεκωλυκότος. <milestone n="264" unit="section" />παρακαθίζεται 
δὲ αὐτῷ τὸν ὕπατον ἐξαρπάσας τοῦ κινδύνου, τῶν δὲ συγκλητικῶν 
ὅσον ἦν σὺν τῷ Κοΐντῳ οὐ μεθ᾽ ὁμοίας ἐδέχετο τιμῆς: τινὲς
δὲ καὶ πληγὰς ἔλαβον αὐτῶν ἀνωθούμενοι τῆς πρὸς αὐτὸν ἐντεύξεως, 
Ἀπώνιος δὲ τραυματίας ἀνεχώρει, ἦν τε κίνδυνος περὶ πάντας 
αὐτούς. <milestone n="265" unit="section" />καὶ Ἀγρίππας ὁ βασιλεὺς προσελθὼν τῷ Κλαυδίῳ
ἀξιοῖ τοῖς συγκλητικοῖς ἠπιώτερον καταστῆναι: γενομένου γάρ τινος
κακοῦ περὶ τὴν βουλὴν οὐχ ἕξειν ὧν ἄρξειεν ἑτέρων. <milestone n="266" unit="section" />πείθεται δὲ <pb />
Κλαύδιος καὶ συγκαλεῖ τὴν βουλὴν ἐπὶ τοῦ Παλατίου διὰ τῆς
πόλεως φερόμενος παραπέμποντος αὐτὸν τοῦ στρατιωτικοῦ σὺν
πολλῇ πάνυ κακώσει τῆς πληθύος. <milestone n="267" unit="section" />προεξῄεσαν δὲ τῶν Γαΐου
σφαγέων εἰς τὸ φανερώτερον Χαιρέας καὶ Σαβῖνος εἰργόμενοι προόδων 
κατ᾽ ἐπιστολὰς Πολλίωνος, ὃν μικρῷ πρότερον Κλαύδιος
στρατηγὸν ᾕρητο τῶν σωματοφυλάκων. <milestone n="268" unit="section" />Κλαύδιος δέ, ἐπείπερ εἰς
τὸ Παλάτιον ἀφικνεῖται συναγαγὼν τοὺς ἑταίρους ψῆφον ἀνεδίδου
περὶ Χαιρέου. τοῖς δὲ τὸ μὲν ἔργον λαμπρὸν ἐδόκει, ἀπιστίαν δ᾽
ἐπεκάλουν τῷ πεπραχότι καὶ αὐτῷ τιμωρίαν ἐπιβάλλειν δίκαιον
ἡγοῦντο ἐπ᾽ ἀποτροπῇ τοῦ μέλλοντος χρόνου. <milestone n="269" unit="section" />ἀπήγετο οὖν τὴν
ἐπὶ θανάτῳ καὶ σὺν αὐτῷ Λοῦππός τε καὶ Ῥωμαίων πλείους.
λέγεται δὲ Χαιρέας μεγαλοφρόνως ἐνεγκεῖν τὴν συμφορὰν οὐ μόνον
τῷ κατ᾽ αὐτὸν ἀμεταπτώτῳ τοῦ σχήματος, ἀλλὰ καὶ οἷς ὀνειδίσειεν
Λοῦππον εἰς δάκρυα ἐκτετραμμένον. <milestone n="270" unit="section" />ἀποτιθεμένου γέ τοι τὴν
στολὴν τοῦ Λούππου καὶ τὸ ῥῖγος αἰτιωμένου φησίν, ὡς οὐκ ἂν
ἐναντία τοῦ Λούππου ποιήσαιτο πώποτε ῥῖγος. πλήθους τε ἀνθρώπων 
ἑπομένου κατὰ θέαν, ὡς ἧκεν ἐπὶ τὸ χωρίον, ἤρετο τὸν στρατιώτην, 
εἰ διὰ μελέτης αὐτῷ γεγόνοιεν αἱ σφαγαὶ ἢ εἰ πρῶτον
ἔχοι τὸ ξίφος * ἐκέλευε κομίζειν ᾧ Γάιον μεταχειρίσαιτο αὐτός:
<milestone n="271" unit="section" />θνήσκει δὲ εὐδαιμόνως μιᾶς πληγῆς αὐτῷ γενομένης. Λοῦππος δὲ
οὐ πάνυ δεξιῶς ὑπεξῆλθεν ἀθυμίᾳ καὶ πληγῶν πλειόνων γενομένων
διὰ τὸ μαλακῶς τὸν τράχηλον παρασχεῖν.
<milestone n="6" unit="Whiston section" /><milestone n="272" unit="section" /></p><p>Ὀλίγαις δὲ ὕστερον ἡμέραις ἐναγισμῶν ἐνεστηκότων Ῥωμαίων 
τὸ πλῆθος τοῖς αὐτῶν ἐπιφέροντες καὶ Χαιρέαν μοίραις <pb />
ἐτίμησαν εἰς τὸ πῦρ τιθεμέναις, ἵλεων καὶ ἄμηνιν εἶναι τῆς εἰς
αὐτὸν ἀχαριστίας παρακαλοῦντες. καὶ Χαιρέᾳ μὲν τοιαύτη τελευτὴ
τοῦ βίου συνέτυχεν. <milestone n="273" unit="section" />Σαβῖνος δὲ Κλαυδίου μὴ μόνον τῆς αἰτίας
παραλύοντος αὐτὸν ἀλλὰ καὶ τὴν ἀρχὴν ἣν εἶχεν ἐφιέντος, ἄδικον
ἡγεῖτο τὴν ἐκλειπίαν τῆς πρὸς τοὺς συνωμότας πίστεως, σφάζει
ἑαυτὸν περιπεσὼν τῷ ξίφει μέχρι δὴ καὶ τὴν κώπην τῷ τραύματι
συνελθεῖν.
<milestone n="5" unit="Whiston chapter" /><milestone n="1" unit="Whiston section" /><milestone n="274" unit="section" /></p><p>Κλαύδιος δὲ τοῦ στρατιωτικοῦ πᾶν ὅ τι ἦν ὕποπτον
ἐκ τοῦ ὀξέος ἀποσκευασάμενος διάγραμμα προυτίθει τήν τε ἀρχὴν
Ἀγρίππα βεβαιῶν, ἣν ὁ Γάιος παρέσχε, καὶ δι᾽ ἐγκωμίων ἄγων
τὸν βασιλέα. προσθήκην τε αὐτῷ ποιεῖται πᾶσαν τὴν ὑπὸ Ἡρώδου 
βασιλευθεῖσαν, ὃς ἦν πάππος αὐτοῦ, Ἰουδαίαν καὶ Σαμάρειαν.
<milestone n="275" unit="section" />καὶ ταῦτα μὲν ὡς ὀφειλόμενα τῇ οἰκειότητι τοῦ γένους ἀπεδίδου:
Ἄβιλαν δὲ τὴν Λυσανίου καὶ ὁπόσα ἐν τῷ Λιβάνῳ ὄρει ἐκ τῶν
αὐτοῦ προσετίθει, ὅρκιά τε αὐτῷ τέμνεται πρὸς τὸν Ἀγρίππαν
ἐπὶ τῆς ἀγορᾶς μέσης ἐν τῇ Ῥωμαίων πόλει. <milestone n="276" unit="section" />Ἀντίοχον δὲ ἣν
εἶχεν βασιλείαν ἀφελόμενος Κιλικίας μέρει τινὶ καὶ Κομμαγηνῇ
δωρεῖται. λύει δὲ καὶ Ἀλέξανδρον τὸν ἀλαβάρχην φίλον ἀρχαῖον
αὐτῷ γεγονότα καὶ Ἀντωνίαν αὐτοῦ ἐπιτροπεύσαντα τὴν μητέρα
ὀργῇ τῇ Γαΐου δεδεμένον, καὶ αὐτοῦ υἱὸς Βερενίκην τὴν Ἀγρίππου
γαμεῖ θυγατέρα. <milestone n="277" unit="section" />καὶ ταύτην μέν, τελευτᾷ γὰρ Μᾶρκος ὁ τοῦ
Ἀλεξάνδρου υἱὸς παρθένον λαβών, ἀδελφῷ τῷ αὐτοῦ Ἀγρίππας
Ἡρώδῃ δίδωσιν Χαλκίδος αὐτῷ τὴν βασιλείαν εἶναι αἰτησάμενος
παρὰ Κλαυδίου.
<milestone n="2" unit="Whiston section" /><milestone n="278" unit="section" /></p><p>Στασιάζεται δὲ κατ᾽ αὐτὸν τὸν χρόνον Ἰουδαίων τὰ πρὸς
Ἕλληνας ἐπὶ τῆς Ἀλεξανδρέων πόλεως. τελευτήσαντος γὰρ τοῦ
Γαΐου τὸ Ἰουδαίων ἔθνος ἐπὶ ἀρχῆς τῆς ἐκείνου τεταπεινωμένον <pb />
καὶ δεινῶς ὑπὸ τῶν Ἀλεξανδρέων ὑβρισμένον ἀνεθάρσησέ τε καὶ
ἐν ὅπλοις εὐθέως ἦν. <milestone n="279" unit="section" />καὶ Κλαύδιος ἐπιστέλλει τῷ ἐπαρχοῦντι
κατὰ τὴν Αἴγυπτον ὥστε τὴν στάσιν καταστεῖλαι, πέμπει δὲ καὶ
διάγραμμα παρακεκληκότων αὐτὸν Ἀγρίππου τε καὶ Ἡρώδου τῶν
βασιλέων εἴς τε τὴν Ἀλεξάνδρειαν καὶ Συρίαν γεγραμμένον τοῦτον
τὸν τρόπον: <milestone n="280" unit="section" /><q direct="unspecified">Τιβέριος Κλαύδιος Καῖσαρ Σεβαστὸς Γερμανικὸς
δημαρχικῆς ἐξουσίας λέγει. <milestone n="281" unit="section" />ἐπιγνοὺς ἀνέκαθεν τοὺς ἐν Ἀλεξανδρείᾳ 
Ἰουδαίους Ἀλεξανδρεῖς λεγομένους συγκατοικισθέντας τοῖς
πρώτοις εὐθὺ καιροῖς Ἀλεξανδρεῦσι καὶ ἴσης πολιτείας παρὰ τῶν
βασιλέων τετευχότας, καθὼς φανερὸν ἐγένετο ἐκ τῶν γραμμάτων
τῶν παρ᾽ αὐτοῖς καὶ τῶν διαταγμάτων, <milestone n="282" unit="section" />καὶ μετὰ τὸ τῇ ἡμετέρᾳ
ἡγεμονίᾳ Ἀλεξάνδρειαν ὑπὸ τοῦ Σεβαστοῦ ὑποταχθῆναι πεφυλάχθαι 
αὐτοῖς τὰ δίκαια ὑπὸ τῶν πεμφθέντων ἐπάρχων κατὰ διαφόρους 
χρόνους μηδεμίαν τε ἀμφισβήτησιν περὶ τούτων γενομένην
τῶν δικαίων αὐτοῖς, <milestone n="283" unit="section" />ἅμα καὶ καθ᾽ ὃν καιρὸν Ἀκύλας ἦν ἐν Ἀλεξανδρείᾳ 
τελευτήσαντος τοῦ τῶν Ἰουδαίων ἐθνάρχου τὸν Σεβαστὸν
μὴ κεκωλυκέναι ἐθνάρχας γίγνεσθαι βουλόμενον ὑποτετάχθαι ἑκάστους 
ἐμμένοντας τοῖς ἰδίοις ἔθεσιν καὶ μὴ παραβαίνειν ἀναγκαζομένους 
τὴν πάτριον θρησκείαν, <milestone n="284" unit="section" />Ἀλεξανδρεῖς δὲ ἐπαρθῆναι κατὰ
τῶν παρ᾽ αὐτοῖς Ἰουδαίων ἐπὶ τῶν Γαΐου Καίσαρος χρόνων τοῦ
διὰ τὴν πολλὴν ἀπόνοιαν καὶ παραφροσύνην, ὅτι μὴ παραβῆναι
ἠθέλησεν τὸ Ἰουδαίων ἔθνος τὴν πάτριον θρησκείαν καὶ θεὸν
προσαγορεύειν αὐτόν, ταπεινώσαντος αὐτούς: <milestone n="285" unit="section" />βούλομαι μηδὲν διὰ
τὴν Γαΐου παραφροσύνην τῶν δικαίων τῷ Ἰουδαίων ἔθνει παραπεπτωκέναι, 
φυλάσσεσθαι δ᾽ αὐτοῖς καὶ τὰ πρότερον δικαιώματα
ἐμμένουσι τοῖς ἰδίοις ἔθεσιν, ἀμφοτέροις τε διακελεύομαι τοῖς μέρεσι
πλείστην ποιήσασθαι πρόνοιαν, ὅπως μηδεμία ταραχὴ γένηται μετὰ
τὸ προτεθῆναί μου τὸ διάταγμα.</q> <pb />
<milestone n="3" unit="Whiston section" /><milestone n="286" unit="section" /></p><p>Τὸ μὲν οὖν εἰς Ἀλεξάνδρειαν ὑπὲρ τῶν Ἰουδαίων διάταγμα 
τοῦτον ἦν τὸν τρόπον γεγραμμένον: τὸ δ᾽ εἰς τὴν ἄλλην
οἰκουμένην εἶχεν οὕτως: <milestone n="287" unit="section" /><q direct="unspecified">Τιβέριος Κλαύδιος Καῖσαρ Σεβαστὸς
Γερμανικὸς ἀρχιερεὺς μέγιστος δημαρχικῆς ἐξουσίας ὕπατος χειροτονηθεὶς 
τὸ δεύτερον λέγει. <milestone n="288" unit="section" />αἰτησαμένων με βασιλέως Ἀγρίππα
καὶ Ἡρώδου τῶν φιλτάτων μοι, ὅπως συγχωρήσαιμι τὰ αὐτὰ δίκαια
καὶ τοῖς ἐν πάσῃ τῇ ὑπὸ Ῥωμαίοις ἡγεμονίᾳ Ἰουδαίοις φυλάσσεσθαι, 
καθὰ καὶ τοῖς ἐν Ἀλεξανδρείᾳ, ἥδιστα συνεχώρησα οὐ μόνον
τοῦτο τοῖς αἰτησαμένοις με χαριζόμενος, <milestone n="289" unit="section" />ἀλλὰ καὶ αὐτοὺς ὑπὲρ ὧν
παρεκλήθην ἀξίους κρίνας διὰ τὴν πρὸς Ῥωμαίους πίστιν καὶ
φιλίαν, μάλιστα δὲ δίκαιον κρίνων μηδεμίαν μηδὲ Ἑλληνίδα πόλιν
τῶν δικαίων τούτων ἀποτυγχάνειν, ἐπειδὴ καὶ ἐπὶ τοῦ θείου Σεβαστοῦ 
αὐταῖς ἦν τετηρημένα. <milestone n="290" unit="section" />καλῶς οὖν ἔχειν καὶ Ἰουδαίους τοὺς
ἐν παντὶ τῷ ὑφ᾽ ἡμᾶς κόσμῳ τὰ πάτρια ἔθη ἀνεπικωλύτως φυλάσσειν, 
οἷς καὶ αὐτοῖς ἤδη νῦν παραγγέλλω μου ταύτῃ τῇ φιλανθρωπίᾳ 
ἐπιεικέστερον χρῆσθαι καὶ μὴ τὰς τῶν ἄλλων ἐθνῶν δεισιδαιμονίας 
ἐξουθενίζειν, τοὺς ἰδίους δὲ νόμους φυλάσσειν. <milestone n="291" unit="section" />τοῦτό
μου τὸ διάταγμα τοὺς ἄρχοντας τῶν πόλεων καὶ τῶν κολωνιῶν
καὶ μουνικιπίων τῶν ἐν τῇ Ἰταλίᾳ καὶ τῶν ἐκτός, βασιλεῖς τε καὶ
δυνάστας διὰ τῶν ἰδίων πρεσβευτῶν ἐγγράψασθαι βούλομαι ἐκκείμενόν 
τε ἔχειν οὐκ ἔλαττον ἡμερῶν τριάκοντα ὅθεν ἐξ ἐπιπέδου
καλῶς ἀναγνωσθῆναι δύναται.</q>
<milestone n="6" unit="Whiston chapter" /><milestone n="1" unit="Whiston section" /><milestone n="292" unit="section" /></p><p>Τούτοις μὲν δὴ τοῖς διατάγμασιν εἰς Ἀλεξάνδρειάν
τε καὶ τὴν οἰκουμένην πᾶσαν ἀποσταλεῖσιν ἐδήλωσεν ἣν περὶ Ἰουδαίων 
ἔχοι γνώμην Κλαύδιος Καῖσαρ: αὐτίκα δὲ Ἀγρίππαν κομιούμενον 
τὴν βασιλείαν ἐπὶ τιμαῖς λαμπροτέραις ἐξέπεμψε τοῖς ἐπὶ
τῶν ἐπαρχιῶν ἡγεμόσιν καὶ τοῖς ἐπιτρόποις διὰ γραμμάτων ἐπιστείλας 
ἐράσμιον ἄγειν αὐτόν. <milestone n="293" unit="section" />ὁ δ᾽, ὡς εἰκὸς ἦν τὸν ἐπὶ κρείττοσιν
τύχαις ἀνερχόμενον, μετὰ τάχους ὑπέστρεψεν, εἰς Ἱεροσόλυμα δ᾽
ἐλθὼν χαριστηρίους ἐξεπλήρωσε θυσίας οὐδὲν τῶν κατὰ νόμον <pb />
παραλιπών. <milestone n="294" unit="section" />διὸ καὶ ναζιραίων ξυρᾶσθαι διέταξε μάλα συχνούς,
τὴν δὲ χρυσῆν ἅλυσιν τὴν δοθεῖσαν αὐτῷ ὑπὸ Γαΐου ἰσόσταθμον
τῇ σιδηρᾷ, ᾗ τὰς ἡγεμονίδας χεῖρας ἐδέθη, τῆς στυγνῆς εἶναι τύχης 
ὑπόμνημα καὶ τῆς ἐπὶ τὰ κρείττω μαρτυρίαν μεταβολῆς τῶν
ἱερῶν ἐντὸς ἀνεκρέμασεν περιβόλων ὑπὲρ τὸ γαζοφυλάκιον, ἵν᾽ ᾖ
δεῖγμα καὶ τοῦ τὰ μεγάλα δύνασθαί ποτε πεσεῖν καὶ τοῦ τὸν θεὸν
ἐγείρειν τὰ πεπτωκότα: <milestone n="295" unit="section" />πᾶσι γὰρ τοῦτ᾽ ἐνεφάνιζεν ἡ τῆς ἁλύσεως
ἀνάθεσις, ὅτι βασιλεὺς Ἀγρίππας ἀπὸ μικρᾶς αἰτίας εἰς δεσμώτην
ἀπέδυ τὸ πρὶν ἀξίωμα καὶ μετ᾽ ὀλίγον τῆς πέδης ἐκβὰς εἰς βασιλέα
τοῦ πάλαι λαμπρότερον ἠγέρθη. <milestone n="296" unit="section" />διὰ τοῦτ᾽ οὖν ἐννοεῖσθαι, ὅτι
τῆς ἀνθρωπίνης φύσεως καὶ <del status="unremarkable">πεσεῖν</del> ὀλισθάνειν τὰ μεγέθη καὶ τὰ
κλιθέντα δύναται περιφανὲς λαβεῖν πάλιν ὕψος.
<milestone n="2" unit="Whiston section" /><milestone n="297" unit="section" /></p><p>Ἐντελῶς δ᾽ οὖν θρησκεύσας τὸν θεὸν Ἀγρίππας Θεόφιλον
μὲν τὸν Ἀνάνου τῆς ἀρχιερωσύνης μετέστησεν, τῷ δὲ Βοηθοῦ Σίμωνι,
τούτῳ Κανθηρᾶς ἐπίκλησις ἦν, τὴν ἐκείνου προσένειμε τιμήν. δύο
δ᾽ ἦσαν ἀδελφοὶ τῷ Σίμωνι καὶ πατὴρ Βοηθός, οὗ τῇ θυγατρὶ
βασιλεὺς συνῴκησεν Ἡρώδης, ὡς ἀνωτέρω δεδήλωται. <milestone n="298" unit="section" />σὺν τοῖς
ἀδελφοῖς οὖν τὴν ἱερωσύνην ἔσχεν ὁ Σίμων καὶ σὺν τῷ πατρί,
καθὰ καὶ πρότερον ἔσχον οἱ Σίμωνος τοῦ Ὀνία παῖδες τρεῖς ὄντες
ἐπὶ τῆς τῶν Μακεδόνων ἀρχῆς, ὅπερ ἐν ταῖς προαγούσαις γραφαῖς
παρέδομεν.
<milestone n="3" unit="Whiston section" /><milestone n="299" unit="section" /></p><p>Καταστησάμενος δὲ τὰ περὶ τοὺς ἀρχιερεῖς οὕτως ὁ βασιλεὺς 
τοὺς Ἱεροσολυμίτας ἠμείψατο τῆς εἰς αὐτὸν εὐνοίας: ἀνῆκε
γοῦν αὐτοῖς τὰ ὑπὲρ ἑκάστης οἰκίας, ἐν καλῷ τιθέμενος ἀντιδοῦναι
τοῖς ἠγαπηκόσιν στοργήν. ἔπαρχον δὲ ἀπέδειξεν παντὸς τοῦ στρατεύματος 
Σίλαν ἄνδρα πολλῶν αὐτῷ πόνων συμμετασχόντα. <milestone n="300" unit="section" />παντάπασιν <pb />
δὲ ὀλίγου χρόνου διελθόντος Δωρῖται νεανίσκοι τῆς ὁσιότητος 
προτιθέμενοι τόλμαν καὶ πεφυκότες εἶναι παραβόλως θρασεῖς
Καίσαρος ἀνδριάντα κομίσαντες εἰς τὴν τῶν Ἰουδαίων συναγωγὴν
ἀνέστησαν. <milestone n="301" unit="section" />σφόδρα τοῦτο Ἀγρίππαν παρώξυνεν: κατάλυσιν γὰρ
τῶν πατρίων αὐτοῦ νόμων ἐδύνατο. ἀμελλητὶ δὲ πρὸς Πούπλιον
Πετρώνιον, ἡγεμὼν δὲ τῆς Συρίας οὗτος ἦν, παραγίνεται καὶ καταλέγει 
τῶν Δωριτῶν. <milestone n="302" unit="section" />ὁ δ᾽ οὐχ ἧττον ἐπὶ τῷ πραχθέντι χαλεπήνας,
καὶ γὰρ αὐτὸς ἔκρινεν ἀσέβειαν τὴν τῶν ἐννόμων παράβασιν, τοῖς
ἀποστᾶσι τῶν Δωριτῶν σὺν ὀργῇ ταῦτ᾽ ἔγραψεν: <milestone n="303" unit="section" /><q direct="unspecified">Πούπλιος Πετρώνιος 
πρεσβευτὴς Τιβερίου Κλαυδίου Καίσαρος Σεβαστοῦ Γερμανικοῦ
Δωριέων τοῖς πρώτοις λέγει. <milestone n="304" unit="section" />ἐπειδὴ τοσαύτῃ τόλμῃ ἀπονοίας
τινὲς ἐχρήσαντο ἐξ ὑμῶν, ὥστε μηδὲ διὰ τὸ προτεθῆναι διάταγμα
Κλαυδίου Καίσαρος Σεβαστοῦ Γερμανικοῦ περὶ τοῦ ἐφίεσθαι Ἰουδαίους 
φυλάσσειν τὰ πάτρια πεισθῆναι ὑμᾶς αὐτῷ, <milestone n="305" unit="section" />τἀναντία δὲ
πάντα πρᾶξαι, συναγωγὴν Ἰουδαίων κωλύοντας εἶναι διὰ τὸ μεταθεῖναι 
ἐν αὐτῇ τὸν Καίσαρος ἀνδριάντα, παρανομοῦντας οὐκ εἰς
μόνους Ἰουδαίους, ἀλλὰ καὶ εἰς τὸν αὐτοκράτορα, οὗ ὁ ἀνδριὰς
βέλτιον ἐν τῷ ἰδίῳ ναῷ ἢ ἐν ἀλλοτρίῳ ἐτίθετο καὶ ταῦτα ἐν τῷ
τῆς συναγωγῆς τόπῳ, τοῦ φύσει δικαιοῦντος ἕνα ἕκαστον τῶν
ἰδίων τόπων κυριεύειν κατὰ τὸ Καίσαρος ἐπίκριμα: <milestone n="306" unit="section" />τοῦ γὰρ ἐμοῦ
ἐπικρίματος μιμνήσκεσθαι γελοῖόν ἐστιν μετὰ τὸ τοῦ αὐτοκράτορος
διάταγμα τοῦ ἐπιτρέψαντος Ἰουδαίοις τοῖς ἰδίοις ἔθεσι χρῆσθαι,
ἔτι μέντοι γε καὶ συμπολιτεύεσθαι τοῖς Ἕλλησιν κεκελευκότος: <milestone n="307" unit="section" />τοὺς
μὲν παρὰ τὸ διάταγμα τοῦ Σεβαστοῦ τοιαῦτα τετολμηκότας, ἐφ᾽
ᾧ καὶ αὐτοὶ ἠγανάκτησαν οἱ δοκοῦντες αὐτῶν ἐξέχειν οὐ τῇ ἰδίᾳ
προαιρέσει γεγενῆσθαι λέγοντες ἀλλὰ τῇ τοῦ πλήθους ὁρμῇ, ὑπὸ <pb />
ἑκατοντάρχου Πρόκλου Οὐιτελλίου ἐκέλευσα ἐπ᾽ ἐμὲ ἀναχθῆναι τῶν
πεπραγμένων λόγον ἀποδώσοντας, <milestone n="308" unit="section" />τοῖς δὲ πρώτοις ἄρχουσι παραινῶ,
εἰ μὴ βούλονται δοκεῖν κατὰ τὴν αὐτῶν προαίρεσιν γεγενῆσθαι τὸ
ἀδίκημα, ἐπιδεῖξαι τοὺς αἰτίους τῷ ἑκατοντάρχῃ μηδεμιᾶς στάσεως
μηδὲ μάχης ἐῶντας ἀφορμὴν γενέσθαι, ἥνπερ δοκοῦσίν μοι θηρεύεσθαι 
διὰ τῶν τοιούτων ἔργων, <milestone n="309" unit="section" />κἀμοῦ καὶ τοῦ τιμιωτάτου μοι βασιλέως 
Ἀγρίππου οὐδενὸς μᾶλλον προνοουμένων, ἢ ἵνα μὴ ἀφορμῆς
δραξάμενοι τὸ τῶν Ἰουδαίων ἔθνος ὑπὸ τῆς ἀμύνης προφάσει συναθροισθὲν 
εἰς ἀπόνοιαν χωρῇ. <milestone n="310" unit="section" />ἵνα δὲ γνωριμώτερον ᾖ, τί καὶ ὁ
Σεβαστὸς περὶ ὅλου τοῦ πράγματος ἐφρόνησε, τὰ ἐν Ἀλεξανδρείᾳ
αὐτοῦ διατάγματα προτεθέντα προσέθηκα, ἅπερ εἰ καὶ γνώριμα
πᾶσιν εἶναι δοκεῖ, τότε καὶ ἐπὶ τοῦ βήματος ἀνέγνω ὁ τιμιώτατός
μοι βασιλεὺς Ἀγρίππας δικαιολογησάμενος περὶ τοῦ μὴ δεῖν αὐτοὺς 
ἀφαιρεθῆναι τῆς τοῦ Σεβαστοῦ δωρεᾶς. <milestone n="311" unit="section" />εἴς τε οὖν τὸ λοιπὸν
παραγγέλλω μηδεμίαν πρόφασιν στάσεως μηδὲ ταραχῆς ζητεῖν,
ἀλλ᾽ ἑκάστους τὰ ἴδια ἔθη θρησκεύειν.</q>
<milestone n="4" unit="Whiston section" /><milestone n="312" unit="section" /></p><p>Πετρώνιος μὲν οὖν οὕτω προυνόησε διορθώσεως μὲν τὸ
παρανομηθὲν ἤδη τυχεῖν, γενέσθαι δὲ παραπλήσιον μηδὲν εἰς αὐτούς. 
<milestone n="313" unit="section" />Ἀγρίππας δὲ ὁ βασιλεὺς ἀφείλετο μὲν τὴν ἀρχιερωσύνην
τὸν Κανθηρᾶν Σίμωνα, Ἰωνάθην δὲ πάλιν ἐπ᾽ αὐτὴν ἦγεν τὸν
Ἀνάνου τοῦτον ἀξιώτερον τῆς τιμῆς ὁμολογῶν εἶναι. τῷ δὲ οὐκ
ἀσμενιστὸν ἐφάνη τὴν τοσαύτην ἀπολαβεῖν τιμήν, παρῃτεῖτο δ᾽
οὖν ταῦτα λέγων: <milestone n="314" unit="section" /><q direct="unspecified">σοὶ μέν, ὦ βασιλεῦ, τετιμημένος χαίρω διὰ
ψυχῆς ἔχων τοῦθ᾽ ὅ μοι γέρας δίδωσιν ἡ σὴ βουλὴ, καὶ πρὸς οὐδέν <pb />
με τῆς ἀρχιερωσύνης ἄξιον ἔκρινεν ὁ θεός. ἅπαξ δ᾽ ἐνδὺς στολισμὸν 
ἱερὸν ἀρκοῦμαι: τότε γὰρ αὐτὸν ἠμφιασάμην ὁσιώτερον ἢ νῦν
ἀπολήψομαι. <milestone n="315" unit="section" />σὺ δ᾽, εἰ βούλει τὸν ἀξιώτερον ἐμοῦ νῦν τὸ γέρας
λαβεῖν, διδάχθητι: πάσης καὶ πρὸς τὸν θεὸν ἁμαρτίας καὶ πρὸς
σέ, βασιλεῦ, καθαρὸς ἀδελφὸς ἔστι μοι: πρέποντα τῇ τιμῇ τοῦτον
συνίστημι.</q><milestone n="316" unit="section" /> τούτοις ὁ βασιλεὺς ἡσθεὶς τοῖς λόγοις τὸν Ἰωνάθην
μὲν ἠγάσατο τῆς γνώμης, τἀδελφῷ δὲ αὐτοῦ Ματθίᾳ τὴν ἱερωσύνην
ἔδωκε. καὶ μετ᾽ οὐ πολὺ Πετρώνιον μὲν Μάρσος διεδέξατο καὶ
διεῖπε Συρίαν.
<milestone n="7" unit="Whiston chapter" /><milestone n="1" unit="Whiston section" /><milestone n="317" unit="section" /></p><p>Σίλας δ᾽ ὁ τοῦ βασιλέως ἔπαρχος ἐπεὶ διὰ πάσης
αὐτῷ τύχης ἐγεγόνει πιστὸς οὐδένα κίνδυνόν ποτε κοινωνεῖν ἀνηνάμενος, 
ἀλλὰ καὶ τοὺς σφαλερωτάτους ὑποδὺς πολλάκις πόνους,
πεποιθήσεως ἦν ἀνάπλεως, προσήκειν ὑπολαμβάνων ἰσοτιμίαν
βεβαιότητι φιλίας. <milestone n="318" unit="section" />οὐδαμῆ τοίνυν ὑποκατεκλίνετο βασιλεῖ, παρρησίαν 
δὲ διὰ πάσης ὁμιλίας ἦγεν, κἀν ταῖς φιλοφρονήσεσιν ἐγίνετο
φορτικὸς σεμνύνων ἑαυτὸν ἀμέτρως καὶ πολλάκις τῷ βασιλεῖ τὰ
στυγνὰ τῆς τύχης ἄγων εἰς ἀνάμνησιν, ἵνα τὴν ἑαυτοῦ τότε σπουδὴν 
παραδεικνύῃ, συνεχῶς δ᾽ ἦν, ὡς ὑπὲρ αὐτοῦ κάμοι, πολλὰ
διεξιών. <milestone n="319" unit="section" />τούτων οὖν τὸ πλεονάζον ὀνειδισμὸς ἐδόκει: διὸ προσάντως 
ὁ βασιλεὺς ἐδέχετο τὴν ἀταμίευτον παρρησίαν τἀνδρός: οὐχ <pb />
ἡδεῖαι γὰρ αἱ τῶν ἀδόξων χρόνων ἀναμνήσεις, εὐήθης δὲ ὁ διηνεκῶς 
ἅ ποτε ὠφέλησεν προφέρων. <milestone n="320" unit="section" />τέλος γοῦν ἀνηρέθισε σφόδρα
ὁ Σίλας τοῦ βασιλέως τὸν θυμὸν κἀκεῖνος ὀργῇ πλέον ἢ λογισμῷ
διδοὺς οὐ τῆς ἐπαρχίας μόνον μετέστησε τὸν Σίλαν, ἀλλὰ καὶ
παρέδωκεν δεθησόμενον εἰς τὴν ἐκείνου πατρίδα πέμψας. <milestone n="321" unit="section" />χρόνῳ
δὲ τὸν θυμὸν ἠμβλύνθη καὶ λογισμοῖς εἰλικρινέσι τὴν περὶ τἀνδρὸς 
κρίσιν ἐφῆκεν ἐν νῷ λαμβάνων ὅσους ὑπὲρ ἐκείνου πόνους
ἐκεῖνος ἀνέτλη. ἡμέραν οὖν ἑορτάζων αὐτοῦ γενέθλιον, ὅτε πᾶσιν
ὧν ἦρχεν εὐφροσύνη ᾗ καθίσταντο θαλίαι, τὸν Σίλαν ἀνεκάλει παραυτίκα 
συνέστιον αὐτῷ γενησόμενον. <milestone n="322" unit="section" />τῷ δέ, τρόπος γὰρ ἐλευθέριος 
ἦν, ἐδόκει προσειληφέναι δικαίαν αἰτίαν ὀργῆς, ἣν οὐκ
ἀπεκρύπτετο πρὸς τοὺς μετιόντας αὐτὸν λέγων: <milestone n="323" unit="section" /><q direct="unspecified">ἐπὶ ποίαν ὁ
βασιλεὺς τιμὴν ἀνακαλεῖ με τὴν μετὰ μικρὸν ἀπολουμένην; οὐδὲ
γὰρ τὰ πρῶτά μοι γέρα τῆς εἰς αὐτὸν εὐνοίας ἐτήρησεν, ἀπεσύλησεν
δ᾽ ὑβρίσας. <milestone n="324" unit="section" />ἢ πεπαῦσθαι νενόμικέ με τῆς παρρησίας, ἣν ἀπὸ
ποίου συνειδότος ἔχων βοήσομαι μᾶλλον, ὅσων αὐτὸν ἐξελυσάμην
δεινῶν, ὅσους ἤνεγκα πόνους ἐκείνῳ ποριζόμενος σωτηρίαν τε καὶ
τιμήν, ὧν γέρας ἠνεγκάμην δεσμὰ καὶ σκότιον εἱρκτήν. <milestone n="325" unit="section" />οὐκ ἐγώ
ποτε τούτων λήσομαι: τάχα μοι τὴν τῆς ἀριστείας συνεποίσεται 
μνήμην καὶ μεταστᾶσα τῆς σαρκὸς ἡ ψυχή.</q> ταῦτα ἀνεβόα
καὶ διετάττετο τῷ βασιλεῖ λέγειν. ὁ δ᾽ ὡς ἀνιάτως ἑώρα διακείμενον, 
πάλιν εἴασεν ἐν φρουρᾷ.
<milestone n="2" unit="Whiston section" /><milestone n="326" unit="section" /></p><p>Τὰ δὲ τῶν Ἱεροσολύμων τείχη τὰ πρὸς τὴν καινὴν νεύοντα <pb />
πόλιν δημοσίαις ὠχύρου δαπάναις, τῇ μὲν εὐρύνων εἰς πλάτος
τῇ δὲ εἰς ὕψος ἐξαίρων, κἂν ἐξειργάσατο ταῦτα πάσης ἀνθρωπίνης 
κρείττονα βίας, εἰ μὴ Μάρσος ὁ τῆς Συρίας ἡγεμὼν Κλαυδίῳ
Καίσαρι διὰ γραμμάτων ἐδήλωσε τὸ πραττόμενον. <milestone n="327" unit="section" />καὶ νεωτερισμόν
τινα Κλαύδιος ὑποπτεύσας ἐπέστειλεν Ἀγρίππᾳ μετὰ σπουδῆς
παύσασθαι τῆς τῶν τειχῶν ἐξοικοδομήσεως: ὁ δ᾽ ἀπειθεῖν οὐκ
ἔκρινεν.
<milestone n="3" unit="Whiston section" /><milestone n="328" unit="section" /></p><p>Ἐπεφύκει δ᾽ ὁ βασιλεὺς οὗτος εὐεργετικὸς εἶναι ἐν δωρεαῖς
καὶ μεγαλοφρονῆσαι ἔθνη φιλότιμος καὶ πολλοῖς ἀθρόως δαπανήμασιν 
ἀνιστὰς αὑτὸν εἰς ἐπιφάνειαν ἡδόμενος τῷ χαρίζεσθαι καὶ
τῷ βιοῦν ἐν εὐφημίᾳ χαίρων, κατ᾽ οὐδὲν Ἡρώδῃ τῷ πρὸ ἑαυτοῦ
βασιλεῖ τὸν τρόπον συμφερόμενος: <milestone n="329" unit="section" />ἐκείνῳ γὰρ πονηρὸν ἦν ἦθος
ἐπὶ τιμωρίαν ἀπότομον καὶ κατὰ τῶν ἀπηχθημένων ἀταμίευτον,
Ἕλλησι πλέον ἢ Ἰουδαίοις οἰκείως ἔχειν ὁμολογούμενος: ἀλλοφύλων
γέ τοι πόλεις ἐσέμνυνεν δόσει χρημάτων βαλανείων θεάτρων τε
ἄλλοτε κατασκευαῖς, ἔστιν αἷς ναοὺς ἀνέστησε, στοὰς ἄλλαις, ἀλλὰ
Ἰουδαίων οὐδεμίαν πόλιν οὐδ᾽ ὀλίγης ἐπισκευῆς ἠξίωσεν οὐδὲ δόσεως
ἀξίας μνημονευθῆναι. <milestone n="330" unit="section" />πραῢς δ᾽ ὁ τρόπος Ἀγρίππᾳ καὶ πρὸς
πάντας τὸ εὐεργετικὸν ὅμοιον. τοῖς ἀλλοεθνέσιν ἦν φιλάνθρωπος
κἀκείνοις ἐνδεικνύμενος τὸ φιλόδωρον τοῖς ὁμοφύλοις ἀναλόγως
χρηστὸς καὶ συμπαθὴς μᾶλλον. <milestone n="331" unit="section" />ἡδεῖα γοῦν αὐτῷ δίαιτα καὶ συνεχὴς
ἐν τοῖς Ἱεροσολύμοις ἦν καὶ τὰ πάτρια καθαρῶς ἐτήρει. διὰ πάσης
γοῦν αὑτὸν ἦγεν ἁγνείας οὐδ᾽ ἡμέρα τις παρώδευεν αὐτῷ τὰ
νόμιμα χηρεύουσα θυσίας.
<milestone n="4" unit="Whiston section" /><milestone n="332" unit="section" /></p><p>Καὶ δή τις ἐν τοῖς Ἱεροσολύμοις ἀνὴρ ἐπιχώριος ἐξακριβάζειν 
δοκῶν τὰ νόμιμα, Σίμων ἦν ὄνομα τούτῳ, πλῆθος εἰς ἐκκλησίαν <pb />
ἁλίσας τηνικάδε τοῦ βασιλέως εἰς Καισάρειαν ἐκδεδημηκότος
ἐτόλμησεν αὐτοῦ κατειπεῖν, ὡς οὐχ ὅσιος εἴη, δικαίως δ᾽ ἂν εἴργοιτο
τοῦ ναοῦ τῆς εἰσόδου προσηκούσης τοῖς ἐγγενέσιν. <milestone n="333" unit="section" />δηλοῦται μὲν
δὴ διὰ γραμμάτων ὑπὸ τοῦ στρατηγοῦ τῆς πόλεως τῷ βασιλεῖ
δημηγορήσας Σίμων ταῦτα, μεταπέμπεται δὲ αὐτὸν ὁ βασιλεὺς καί,
καθέζετο γὰρ ἐν τῷ θεάτρῳ τότε, καθεσθῆναι παρ᾽ αὐτὸν ἐκέλευσεν. 
ἠρέμα τε καὶ πρᾴως <q direct="unspecified">εἰπέ μοι, φησίν, τί τῶν ἐνθάδε
γινομένων ἐστὶ παράνομον;</q><milestone n="334" unit="section" /> ὁ δὲ εἰπεῖν ἔχων οὐδὲν τυχεῖν ἐδεῖτο
συγγνώμης. ἀλλὰ ὁ βασιλεὺς αὐτῷ ἢ προσεδόκησέν τις διηλλάττετο
τὴν πρᾳότητα κρίνων βασιλικωτέραν ὀργῆς καὶ πρέπειν εἰδὼς τοῖς
μεγέθεσι θυμοῦ πλέον ἐπιείκειαν. τὸν Σίμωνα γοῦν καὶ δωρεᾶς
τινος ἀξιώσας ἀπεπέμπετο.
<milestone n="5" unit="Whiston section" /><milestone n="335" unit="section" /></p><p>Πολλοῖς δὲ κατασκευάσας πολλὰ Βηρυτίους ἐξαιρέτως ἐτίμησεν: 
θέατρον γὰρ αὐτοῖς κατεσκεύασε πολυτελείᾳ τε καὶ κάλλει
πολλῶν διαφέρον ἀμφιθέατρόν τε πολλῶν ἀναλωμάτων βαλανεῖα
πρὸς τούτοις καὶ στοάς, ἐν οὐδενὶ τῶν ἔργων στενότητι δαπανημάτων 
ἢ τὸ κάλλος ἀδικήσας ἢ τὸ μέγεθος. <milestone n="336" unit="section" />ἐπεδαψιλεύσατο δ᾽
αὐτῶν τὴν καθιέρωσιν μεγαλοπρεπῶς, ἐν τῷ θεάτρῳ μὲν θεωρίας
ἐπιτελῶν πάνθ᾽ ὅσα μουσικῆς ἔργα παράγων καὶ ποικίλης ποιητικὰ
τέρψεως, ἐν δὲ τῷ ἀμφιθεάτρῳ πλήθει μονομάχων τὴν αὐτοῦ
δεικνὺς μεγαλόνοιαν. <milestone n="337" unit="section" />ἔνθα καὶ τὴν κατὰ πλῆθος ἀντίταξιν βουληθεὶς 
γενέσθαι τῶν θεωμένων τέρψιν ἑπτακοσίους ἄνδρας ἑπτακοσίοις 
μαχησομένους εἰσέπεμψεν κακούργους ὅσους εἶχεν ἀποτάξας
εἰς τήνδε τὴν πρᾶξιν, ἵν᾽ οἱ μὲν κολασθῶσιν, τὸ πολέμου δ᾽ ἔργον
γένηται τέρψις εἰρήνης. τούτους μὲν οὖν πασσυδὶ διέφθειρεν. <pb />
<milestone n="8" unit="Whiston chapter" /><milestone n="1" unit="Whiston section" /><milestone n="338" unit="section" /></p><p>Ἐν Βηρυτῷ δὲ τελέσας τὰ προειρημένα μετῆλθεν εἰς
Τιβεριάδα πόλιν τῆς Γαλιλαίας. ἦν δὲ ἄρα τοῖς ἄλλοις βασιλεῦσιν
περίβλεπτος. ἧκε γοῦν παρ᾽ αὐτὸν Κομμαγηνῆς μὲν βασιλεὺς
Ἀντίοχος, Ἐμεσῶν δὲ Σαμψιγέραμος καὶ Κότυς, τῆς μικρᾶς Ἀρμενίας 
οὗτος ἐβασίλευσεν, καὶ Πολέμων τὴν Πόντου κεκτημένος
δυναστείαν Ἡρώδης τε: οὗτος ἀδελφὸς ἦν αὐτοῦ, ἦρχεν δὲ τῆς
Χαλκίδος. <milestone n="339" unit="section" />ὡμίλησε δὲ πᾶσιν κατά τε τὰς ὑποδοχὰς καὶ φιλοφρονήσεις 
ὡς μάλιστα διαδείξας φρονήσεως ὕψος καὶ διὰ τοῦτό γε δοκεῖν
δικαίως τῇ τοῦ βασιλέως παρουσίᾳ τετιμῆσθαι. <milestone n="340" unit="section" />ἀλλὰ γὰρ τούτων 
διατριβόντων ἔτι παρ᾽ αὐτῷ Μάρσος ὁ τῆς Συρίας ἡγεμὼν
παρεγένετο. πρὸς Ῥωμαίους οὖν τιμητικὸν τηρῶν ὑπαντησόμενος
αὐτῷ τῆς πόλεως ἀπωτέρω σταδίους ἑπτὰ προῆλθεν ὁ βασιλεύς.
<milestone n="341" unit="section" />τοῦτο δὲ ἄρα ἔμελλεν τῆς πρὸς Μάρσον ἀρχὴ γενήσεσθαι διαφορᾶς:
συγκαθεζόμενος γὰρ ἐπὶ τῆς ἀπήνης ἐπήγετο τοὺς ἄλλους βασιλέας,
Μάρσῳ δ᾽ ἡ τούτων ὁμόνοια καὶ μέχρι τοσοῦδε φιλία πρὸς ἀλλήλους 
ὑπωπτεύθη συμφέρειν οὐχ ὑπολαμβάνοντι Ῥωμαίοις δυναστῶν 
τοσούτων συμφρόνησιν. εὐθὺς οὖν ἑκάστῳ τῶν ἐπιτηδείων
τινὰς πέμπων ἐπέστελλεν ἐπὶ τὰ ἑαυτοῦ δίχα μελλήσεως ἀπέρχεσθαι. 
<milestone n="342" unit="section" />ταῦτα Ἀγρίππας ἀνιαρῶς ἐξεδέχετο: καὶ Μάρσῳ μὲν ἐκ
τούτου διαφόρως ἔσχεν, τὴν ἀρχιερωσύνην δὲ Ματθίαν ἀφελόμενος <pb />
ἀντ᾽ αὐτοῦ κατέστησεν ἀρχιερέα Ἐλιωναῖον τὸν τοῦ Κιθαίρου 
παῖδα.
<milestone n="2" unit="Whiston section" /><milestone n="343" unit="section" /></p><p>Τρίτον δὲ ἔτος αὐτῷ βασιλεύοντι τῆς ὅλης Ἰουδαίας πεπλήρωτο, 
καὶ παρῆν εἰς πόλιν Καισάρειαν, ἣ τὸ πρότερον Στράτωνος 
πύργος ἐκαλεῖτο. συνετέλει δ᾽ ἐνταῦθα θεωρίας εἰς τὴν
Καίσαρος τιμὴν ὑπὲρ τῆς ἐκείνου σωτηρίας ἑορτήν τινα ταύτην
ἐπιστάμενος, καὶ παρ᾽ αὐτὴν ἤθροιστο τῶν κατὰ τὴν ἐπαρχίαν ἐν
τέλει καὶ προβεβηκότων εἰς ἀξίαν πλῆθος. <milestone n="344" unit="section" />δευτέρᾳ δὴ τῶν θεωριῶν 
ἡμέρᾳ στολὴν ἐνδὺς ἐξ ἀργύρου πεποιημένην πᾶσαν, ὡς θαυμάσιον 
ὑφὴν εἶναι, παρῆλθεν εἰς τὸ θέατρον ἀρχομένης ἡμέρας.
ἔνθα ταῖς πρώταις τῶν ἡλιακῶν ἀκτίνων ἐπιβολαῖς ὁ ἄργυρος
καταυγασθεὶς θαυμασίως ἀπέστιλβε μαρμαίρων τι φοβερὸν καὶ
τοῖς εἰς αὐτὸν ἀτενίζουσι φρικῶδες. <milestone n="345" unit="section" />εὐθὺς δὲ οἱ κόλακες τὰς οὐδὲ
ἐκείνῳ πρὸς ἀγαθοῦ ἄλλος ἄλλοθεν φωνὰς ἀνεβόων, θεὸν προσαγορεύοντες 
εὐμενής τε εἴης ἐπιλέγοντες, <q direct="unspecified">εἰ καὶ μέχρι νῦν ὡς
ἄνθρωπον ἐφοβήθημεν, <milestone n="346" unit="section" />ἀλλὰ τοὐντεῦθεν κρείττονά σε θνητῆς φύσεως 
ὁμολογοῦμεν.</q> οὐκ ἐπέπληξεν τούτοις ὁ βασιλεὺς οὐδὲ τὴν
κολακείαν ἀσεβοῦσαν ἀπετρίψατο. ἀνακύψας δ᾽ οὖν μετ᾽ ὀλίγον
τὸν βουβῶνα τῆς ἑαυτοῦ κεφαλῆς ὑπερκαθιζόμενον εἶδεν ἐπὶ σχοινίου 
τινός. ἄγγελον τοῦτον εὐθὺς ἐνόησεν κακῶν εἶναι τὸν καί ποτε
τῶν ἀγαθῶν γενόμενον, καὶ διακάρδιον ἔσχεν ὀδύνην, ἄθρουν δ᾽
αὐτῷ τῆς κοιλίας προσέφυσεν ἄλγημα μετὰ σφοδρότητος ἀρξάμενον. 
<milestone n="347" unit="section" />ἀναθορὼν οὖν πρὸς τοὺς φίλους, <q direct="unspecified">ὁ θεὸς ὑμῖν ἐγώ, φησίν, <pb />
ἤδη καταστρέφειν ἐπιτάττομαι τὸν βίον, παραχρῆμα τῆς εἱμαρμένης
τὰς ἄρτι μου κατεψευσμένας φωνὰς ἐλεγχούσης: ὁ κληθεὶς ἀθάνατος 
ὑφ᾽ ὑμῶν ἤδη θανεῖν ἀπάγομαι. δεκτέον δὲ τὴν πεπρωμένην, 
ᾗ θεὸς βεβούληται: καὶ γὰρ βεβιώκαμεν οὐδαμῇ φαύλως,
ἀλλ᾽ ἐπὶ τῆς μακαριζομένης λαμπρότητος.</q><milestone n="348" unit="section" /> ταῦθ᾽ ἅμα λέγων
ἐπιτάσει τῆς ὀδύνης κατεπονεῖτο: μετὰ σπουδῆς οὖν εἰς τὸ βασίλειον 
ἐκομίσθη καὶ διῇξε λόγος εἰς πάντας, ὡς ἔχοι τοῦ τεθνάναι
παντάπασι μετ᾽ ὀλίγον. <milestone n="349" unit="section" />ἡ πληθὺς δ᾽ αὐτίκα σὺν γυναιξὶν καὶ
παισὶν ἐπὶ σάκκων καθεσθεῖσα τῷ πατρίῳ νόμῳ τὸν θεὸν ἱκέτευεν
ὑπὲρ τοῦ βασιλέως, οἰμωγῆς δὲ πάντ᾽ ἦν ἀνάπλεα καὶ θρήνων.
ἐν ὑψηλῷ δ᾽ ὁ βασιλεὺς δωματίῳ κατακείμενος καὶ κάτω βλέπων
αὐτοὺς πρηνεῖς καταπίπτοντας ἄδακρυς οὐδ᾽ αὐτὸς διέμενεν. <milestone n="350" unit="section" />συνεχεῖς 
δ᾽ ἐφ᾽ ἡμέρας πέντε τῷ τῆς γαστρὸς ἀλγήματι διεργασθεὶς
τὸν βίον κατέστρεψεν, ἀπὸ γενέσεως ἄγων πεντηκοστὸν ἔτος καὶ
τέταρτον, τῆς βασιλείας δ᾽ ἕβδομον. <milestone n="351" unit="section" />τέτταρας μὲν οὖν ἐπὶ Γαΐου
Καίσαρος ἐβασίλευσεν ἐνιαυτοὺς τῆς Φιλίππου μὲν τετραρχίας εἰς
τριετίαν ἄρξας, τῷ τετάρτῳ δὲ καὶ τὴν Ἡρώδου προσειληφώς, τρεῖς
δ᾽ ἐπιλαβὼν τῆς Κλαυδίου Καίσαρος αὐτοκρατορίας, ἐν οἷς τῶν τε
προειρημένων ἐβασίλευσεν καὶ τὴν Ἰουδαίαν προσέλαβεν Σαμάρειάν
τε καὶ Καισάρειαν. <milestone n="352" unit="section" />προσωδεύσατο δ᾽ ὅτι πλείστας αὐτῶν προσφορὰς 
διακοσίας ἐπὶ χιλίαις μυριάδας, πολλὰ μέντοι προσεδανείσατο: 
τῷ γὰρ φιλόδωρος εἶναι δαψιλέστερα τῶν προσιόντων ἀνήλισκεν, 
ἦν δὲ ἀφειδὲς αὐτοῦ τὸ φιλότιμον.
<milestone n="3" unit="Whiston section" /><milestone n="353" unit="section" /></p><p>Ἀγνοουμένης γε μὴν τοῖς πλήθεσιν τῆς ἐκπνοῆς αὐτοῦ <pb />
συμφρονήσαντες Ἡρώδης τε ὁ τῆς Χαλκίδος δυναστεύων καὶ Ἑλκίας
ὁ ἔπαρχος καὶ φίλος τοῦ βασιλέως Ἀρίστωνα ἔπεμψαν τῶν ὑπηρετῶν 
τὸν ἐπιτήδειον καὶ Σίλαν, ἐχθρὸς γὰρ ἦν αὐτοῖς, ἀπέσφαξαν
ὡς δὴ τοῦ βασιλέως κελεύσαντος.
<milestone n="9" unit="Whiston chapter" /><milestone n="1" unit="Whiston section" /><milestone n="354" unit="section" /></p><p>Ἀγρίππας μὲν οὖν ὁ βασιλεὺς τρόπῳ τοιούτῳ κατέστρεψεν 
τὸν βίον, γένει δὲ αὐτῷ κατελέλειπτο υἱὸς μὲν Ἀγρίππας
ἄγων ἔτος ἑπτακαιδέκατον, τρεῖς δὲ θυγατέρες, ὧν ἡ μὲν Ἡρώδῃ
τοῦ πατρὸς ἀδελφῷ γεγάμητο Βερενίκη τὸ ἑκκαιδέκατον ἔτος γεγονυῖα, 
παρθένοι δ᾽ ἦσαν αἱ δύο Μαριάμμη τε καὶ Δρούσιλλα,
δεκαετὴς μὲν ἡ ἑτέρα, ἑξαετὴς δὲ Δρούσιλλα: <milestone n="355" unit="section" />καθωμολόγηντο δ᾽
ὑπὸ τοῦ πατρὸς πρὸς γάμον Ἰουλίῳ μὲν Ἀρχελάῳ τοῦ Χελκίου
παιδὶ Μαριάμμη, Δρούσιλλα δὲ Ἐπιφανεῖ, τοῦ δὲ τῆς Κομμαγηνῆς
βασιλέως Ἀντιόχου υἱὸς ἦν οὗτος. <milestone n="356" unit="section" />ἀλλὰ γὰρ ὅτε ἐγνώσθη τὸν
βίον ἐκλιπὼν Ἀγρίππας, Καισαρεῖς καὶ Σεβαστηνοὶ τῶν εὐποιιῶν
αὐτοῦ λαθόμενοι τὰ τῶν δυσμενεστάτων ἐποίησαν: <milestone n="357" unit="section" />βλασφημίας τε
γὰρ ἀπερρίπτουν εἰς τὸν κατοιχόμενον ἀπρεπεῖς λέγεσθαι καὶ ὅσοι
στρατευόμενοι τότε ἔτυχον, συχνοὶ δ᾽ ἦσαν, οἴκαδε ἀπῆλθον καὶ
τοὺς ἀνδριάντας τῶν τοῦ βασιλέως θυγατέρων ἁρπάσαντες ὁμοθυμαδὸν 
ἐκόμισαν εἰς τὰ πορνεῖα καὶ στήσαντες ἐπὶ τῶν τεγῶν ὡς
δυνατὸν ἦν ἀφύβριζον ἀσχημονέστερα διηγήσεως δρῶντες, <milestone n="358" unit="section" />ἐπί τε
τοῖς δημοσίοις κατακλινόμενοι τόποις πανδήμους ἑστιάσεις ἐπετέλουν 
στεφανούμενοι καὶ μυριζόμενοι καὶ σπένδοντες τῷ Χάρωνι
προπόσεις τῆς τοῦ βασιλέως ἐκπνοῆς ἀλλήλοις ἀνταποδιδόντες. <pb />
<milestone n="359" unit="section" />ἀμνήμονες δ᾽ ἦσαν οὐκ Ἀγρίππα μόνον χρησαμένου πολλαῖς εἰς αὐτοὺς 
φιλοτιμίαις, καὶ τοῦ πάππου δὲ Ἡρώδου: τὰς πόλεις ἐκεῖνος
αὐτοῖς ἔκτισεν λιμένας τε καὶ ναοὺς κατεσκεύασεν λαμπροῖς δαπανήμασιν.
<milestone n="2" unit="Whiston section" /><milestone n="360" unit="section" /></p><p>Ὁ δὲ τοῦ τεθνεῶτος υἱὸς Ἀγρίππας ἐπὶ Ῥώμης ἦν ἐν τῷ
χρόνῳ τούτῳ τρεφόμενος παρὰ Κλαυδίῳ Καίσαρι. <milestone n="361" unit="section" />πυθόμενός γε
μὴν Καῖσαρ, ὅτι τέθνηκεν Ἀγρίππας, Σεβαστηνοὶ δὲ καὶ Καισαρεῖς
ὑβρίκασιν εἰς αὐτόν, ἐπ᾽ ἐκείνῳ μὲν ἤλγησεν, ἐπὶ δὲ τοὺς ἀχαριστήσαντας 
ὠργίσθη. <milestone n="362" unit="section" />πέμπειν οὖν εὐθέως ὥρμητο τὸν νεώτερον
Ἀγρίππαν τὴν βασιλείαν διαδεξόμενον ἅμα βουλόμενος ἐμπεδοῦν
τοὺς ὀμωμοσμένους ὅρκους, ἀλλὰ τῶν ἐξελευθέρων καὶ φίλων οἱ
πολὺ παρ᾽ αὐτῷ δυνάμενοι ἀπέτρεψαν, σφαλερὸν εἶναι λέγοντες
κομιδῇ νέῳ μηδὲ τοὺς παιδὸς ἐκβεβηκότι χρόνους ἐπιτρέπειν βασιλείας 
τηλικοῦτον μέγεθος, ᾧ μὴ δυνατὸν τὰς τῆς διοικήσεως φροντίδας 
ἐνεγκεῖν, καὶ τελείῳ δ᾽ οὖν εἶναι βαρὺ βάσταγμα βασιλείαν.
<milestone n="363" unit="section" />ἔδοξεν οὖν αὐτοὺς εἰκότα λέγειν ὁ Καῖσαρ. ἔπαρχον οὖν τῆς Ἰουδαίας 
καὶ τῆς ἁπάσης βασιλείας ἀπέστειλεν Κούσπιον Φᾶδον τῷ
κατοιχομένῳ διδοὺς τιμὴν τὸ μὴ Μάρσον ἐπαγαγεῖν εἰς βασιλείαν
αὐτῷ διάφορον. <milestone n="364" unit="section" />ἐγνώκει δὲ πρὸ πάντων ἐπιστεῖλαι τῷ Φάδῳ
Καισαρεῦσιν καὶ Σεβαστηνοῖς ἐπιπλῆξαι τῆς εἰς τὸν κατοιχόμενον
ὕβρεως καὶ παροινίας εἰς τὰς ἔτι ζώσας, <milestone n="365" unit="section" />τὴν ἴλην δὲ τῶν Καισαρέων 
καὶ τῶν Σεβαστηνῶν καὶ τὰς πέντε σπείρας εἰς Πόντον
μεταγαγεῖν, ἵν᾽ ἐκεῖ στρατεύοιντο, τῶν δ᾽ ἐν Συρίᾳ Ῥωμαϊκῶν ταγμάτων 
ἐπιλέξαι στρατιώτας κατ᾽ ἀριθμοὺς καὶ τὸν ἐκείνων ἀναπληρῶσαι 
τόπον. <milestone n="366" unit="section" />οὐ μὴν οἱ κελευσθέντες μετέστησαν: πρεσβευσάμενοι 
γὰρ Κλαύδιον ἀπεμειλίξαντο καὶ μένειν ἐπὶ τῆς Ἰουδαίας <pb />
ἐπέτυχον, οἳ καὶ τοῖς ἐπιοῦσι χρόνοις τῶν μεγίστων Ἰουδαίοις
ἐγένοντο συμφορῶν ἀρχὴ τοῦ κατὰ Φλῶρον πολέμου σπέρματα
βαλόντες. ὅθεν Οὐεσπασιανὸς κρατήσας, ὡς μετ᾽ ὀλίγον ἐροῦμεν,
ἐξήγαγεν αὐτοὺς τῆς ἐπαρχίας. <pb /></p>
</div1></body></text></TEI.2>