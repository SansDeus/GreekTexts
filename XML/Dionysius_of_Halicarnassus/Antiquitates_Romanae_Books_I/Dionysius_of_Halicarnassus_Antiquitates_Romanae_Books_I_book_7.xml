<?xml version="1.0" encoding="utf-8"?>
<TEI.2><text><body><div1 type="book" n="7" org="uniform" sample="complete">
<div2 type="chapter" n="1" org="uniform" sample="complete"><p><milestone unit="section" n="1" />
<milestone unit="reiskpage" n="1307" />Τίτου δὲ Γεγανίου Μακερίνου καὶ Ποπλίου Μηνυκίου
τὴν ὕπατον ἐξουσίαν παραλαβόντων σίτου σπάνις
ἰσχυρὰ τὴν Ῥώμην κατέσχεν ἐκ τῆς ἀποστάσεως
λαβοῦσα τὴν ἀρχήν. ὁ μὲν γὰρ δῆμος ἀπέστη τῶν
πατρικίων μετὰ τὴν μετοπωρινὴν ἰσημερίαν ὑπ᾽ αὐτὴν 
<milestone unit="reiskpage" n="1308" />μάλιστα τὴν ἀρχὴν τοῦ σπόρου: ἐξέλιπον δὲ τὴν χώραν
οἱ γεωργοῦντες ἅμα τῇ κινήσει καὶ διέστησαν οἱ μὲν
εὐχερέστεροι πρὸς τοὺς πατρικίους, τὸ δὲ θητικὸν μέρος
ὡς τοὺς δημοτικούς: καὶ διέμειναν ἐξ ἐκείνου
χωρὶς ἀλλήλων ὄντες, ἕως οὗ κατέστη καὶ συνῆλθεν ἡ 
πόλις εἰς ἑαυτὴν οὐ πολλῷ πρότερον διαλλαγεῖσα τῆς
<pb id="v.3p.2" />
<milestone unit="section" n="2" />χειμερινῆς τροπῆς. τὸν δὲ μεταξὺ χρόνον, ἐν ᾧ ὁ πᾶς
ἐπιτελεῖται σπόρος ὡραῖος, ἔρημος ἡ χώρα τῶν ἐπιμελησομένων
ἦν καὶ ἐπὶ πολὺν χρόνον διετέλεσεν, ὥστε
μηδὲ κατελθοῦσι τοῖς γεωργοῖς ἀναλαβεῖν αὐτὴν ἔτι
ῥᾴδιον εἶναι δούλων τ᾽ ἀποστάσει καὶ κτηνῶν ὀλέθρῳ,
μεθ᾽ ὧν αὐτὴν ἔμελλον ἐργάζεσθαι κεκακωμένην, ἀφορμῆς
τ᾽ οὐ πολλοῖς εἰς τὸν ἐπιόντα ἐνιαυτὸν ὑπαρχούσης
οὔτε σπερμάτων οὔτε τροφῆς. <milestone unit="section" n="3" />ταῦθ᾽ ἡ βουλὴ μαθοῦσα
πρέσβεις διεπέμπετο πρὸς Τυρρηνοὺς καὶ Καμπανοὺς <milestone unit="reiskpage" n="1309" />
καὶ τὸ καλούμενον Πωμεντῖνον πεδίον σῖτον ὅσον ἂν
δύναιντο πλεῖστον ὠνησομένους: Πόπλιος δὲ Οὐαλέριος
καὶ Λεύκιος Γεγάνιος εἰς Σικελίαν ἀπεστάλησαν, Οὐαλέριος
μὲν υἱὸς ὢν Ποπλικόλα, Γεγάνιος δὲ θατέρου
τῶν ὑπάτων ἀδελφός. <milestone unit="section" n="4" />τύραννοι δὲ τότε κατὰ πόλεις <milestone unit="reiskpage" n="1310" />
μὲν ἦσαν, ἐπιφανέστατος δὲ Γέλων ὁ Δεινομένους <milestone unit="reiskpage" n="1311" />
νεωστὶ τὴν Ἱπποκράτους <del status="unremarkable">τοῦ ἀδελφοῦ</del> τυραννίδα παρειληφώς, <milestone unit="reiskpage" n="1312" />
οὐχὶ Διονύσιος ὁ Συρακούσιος, ὡς Λικίννιος
γέγραφε καὶ Γέλλιος καὶ ἄλλοι συχνοὶ τῶν Ῥωμαίων <milestone unit="reiskpage" n="1313" />
συγγραφέων οὐθὲν ἐξητακότες τῶν περὶ τοὺς χρόνους
ἀκριβῶς, ὡς αὐτὸ δηλοῖ τοὖργον, ἀλλ᾽ εἰκῆ τὸ προστυχὸν
ἀποφαινόμενοι. <milestone unit="section" n="5" />ἡ μὲν γὰρ εἰς Σικελίαν ἀποδειχθεῖσα
πρεσβεία κατὰ τὸν δεύτερον ἐνιαυτὸν τῆς
ἑβδομηκοστῆς καὶ δευτέρας ὀλυμπιάδος ἐξέπλευσεν ἄρχοντος
Ἀθήνησιν Ὑβριλίδου, ἑπτακαίδεκα διελθόντων
ἐτῶν μετὰ τὴν ἐκβολὴν τῶν βασιλέων, ὡς οὗτοί τε καὶ
<pb id="v.3p.3" />
οἱ ἄλλοι σχεδὸν ἅπαντες συγγραφεῖς ὁμολογοῦσι: Διονύσιος
δ᾽ ὁ πρεσβύτερος ὀγδοηκοστῷ καὶ πέμπτῳ μετὰ
ταῦτ᾽ ἔτει Συρακουσίοις ἐπαναστὰς κατέσχε τὴν τυραννίδα
κατὰ τὸν τρίτον ἐνιαυτὸν τῆς ἐνενηκοστῆς καὶ
τρίτης ὀλυμπιάδος ἄρχοντος Ἀθήνησι Καλλίου τοῦ μετ᾽ 
<milestone unit="section" n="6" />Ἀντιγένη. ὀλίγοις μὲν οὖν ἔτεσι διαμαρτεῖν τῶν χρόνων 
δοίη τις ἂν ἱστορικοῖς ἀνδράσιν ἀρχαίας καὶ πολυετεῖς
συνταττομένοις πραγματείας, γενεαῖς δὲ δυσὶν
ἢ τρισὶν ὅλαις ἀποπλανηθῆναι τῆς ἀληθείας οὐκ ἂν
<milestone unit="reiskpage" n="1314" />ἐπιτρέψειεν. ἀλλ᾽ ἔοικεν ὁ πρῶτος ἐν ταῖς ὡρογραφίαις 
τοῦτο καταχωρίσας, ᾧ πάντες ἠκολούθησαν οἱ
λοιποί, τοσοῦτο μόνον ἐν ταῖς ἀρχαίαις εὑρὼν ἀναγραφαῖς,
ὅτι πρέσβεις ἀπεστάλησαν ἐπὶ τούτων τῶν
ὑπάτων εἰς Σικελίαν σῖτον ὠνησόμενοι καὶ παρῆσαν
ἐκεῖθεν ἄγοντες ἣν ὁ τύραννος ἔδωκε δωρεάν, οὐκέτι 
μὴν παρὰ τῶν Ἑλληνικῶν ἐξετάσαι συγγραφέων, ὅστις
ἦν τύραννος τότε Σικελίας, ἀβασανίστως δέ πως καὶ
κατὰ τὸ προστυχὸν θεῖναι τὸν Διονύσιον.
</p></div2>

<div2 type="chapter" n="2" org="uniform" sample="complete">
<p><milestone unit="section" n="1" />
οἱ μὲν οὖν ἐπὶ Σικελίας πλέοντες πρέσβεις
χειμῶνι χρησάμενοι κατὰ θάλατταν καὶ κύκλῳ τὴν νῆσον 
περιπλεῖν ἀναγκασθέντες χρόνιοί τε κατήχθησαν
πρὸς τὸν τύραννον, καὶ τὴν χειμερινὴν ἐκεῖ διατρίψαντες
ὥραν μετὰ θέρος ἐπανῆλθον εἰς Ἰταλίαν πολλὰς κομίζοντες
ἀγοράς. <milestone unit="section" n="2" />οἱ δ᾽ εἰς τὸ Πωμεντῖνον ἀποσταλέντες 
πεδίον ὀλίγου μὲν ἐδέησαν ὡς κατάσκοποι πρὸς τῶν 
Οὐολούσκων ἀναιρεθῆναι διαβληθέντες ὑπὸ τῶν ἐκ
<pb id="v.3p.4" />
Ῥώμης φυγάδων, χαλεπῶς δὲ πάνυ διὰ τὴν προθυμίαν
τῶν ἰδιοξένων αὐτὰ διασῶσαι δυνηθέντες τὰ σώματα, <milestone unit="reiskpage" n="1315" />
δίχα τῶν χρημάτων ἀνέστρεψαν εἰς τὴν Ῥώμην ἄπρακτοι.
<milestone unit="section" n="3" />ὅμοια δὲ τούτοις συνέβη παθεῖν καὶ τοῖς εἰς τὴν Ἰταλιῶτιν
ἀφικομένοις Κύμην. καὶ γὰρ αὐτόθι πολλοὶ
Ῥωμαίων διατρίβοντες, οἱ σὺν τῷ βασιλεῖ Ταρκυνίῳ
διασωθέντες ἐκ τῆς τελευταίας μάχης φυγάδες, τὸ μὲν
πρῶτον ἐξαιτεῖσθαι παρὰ τοῦ τυράννου τοὺς ἄνδρας
ἐπεχείρησαν ἐπὶ θανάτῳ, ἀποτυχόντες δὲ τούτου ῥύσια
κατασχεῖν ταῦτα τὰ σώματα παρὰ τῆς ἀπεσταλκυίας
πόλεως ἠξίουν, ἕως ἀπολάβωσι τὰς ἑαυτῶν οὐσίας, ἃς
ἔφασαν ὑπὸ Ῥωμαίων ἀδίκως δεδημεῦσθαι, καὶ ταύτης
ᾤοντο δεῖν τῆς δίκης τὸν τύραννον αὐτοῖς γενέσθαι
κριτήν. <milestone unit="section" n="4" />ὁ δὲ τυραννῶν τότε τῆς Κύμης Ἀριστόδημος
ἦν ὁ Ἀριστοκράτους, ἀνὴρ οὐ τῶν ἐπιτυχόντων ἕνεκα
γένους, ὃς ἐκαλεῖτο Μαλακὸς ὑπὸ τῶν ἀστῶν καὶ σὺν
χρόνῳ γνωριμωτέραν τοῦ ὀνόματος ἔσχε τὴν κλῆσιν,
εἴθ᾽ ὅτι θηλυδρίας ἐγένετο παῖς ὢν καὶ τὰ γυναιξὶν <milestone unit="reiskpage" n="1316" />
ἁρμόττοντα ἔπασχεν, ὡς ἱστοροῦσί τινες, εἴθ᾽ ὅτι πρᾷος
ἦν φύσει καὶ μαλακὸς εἰς ὀργήν, ὡς ἕτεροι γράφουσιν.
<milestone unit="section" n="5" />ἀφορμαῖς δὲ τῆς τυραννίδος ὁποίαις ἐχρήσατο καὶ τίνας
ἦλθεν ἐπ᾽ αὐτὴν ὁδοὺς καὶ πῶς διῴκησε τὰ κατὰ τὴν
ἀρχὴν καταστροφῆς θ᾽ ὁποίας ἔτυχεν, οὐκ ἄκαιρον
εἶναι δοκῶ μικρὸν ἐπιστήσας τὴν Ῥωμαϊκὴν διήγησιν:
κεφαλαιωδῶς διεξελθεῖν.
<pb id="v.3p.5" />
</p></div2>

<div2 type="chapter" n="3" org="uniform" sample="complete">
<p><milestone unit="section" n="1" />
ἐπὶ τῆς ἑξηκοστῆς καὶ τετάρτης ὀλυμπιάδος
ἄρχοντος Ἀθήνησι Μιλτιάδου Κύμην τὴν ἐν Ὀπικοῖς
Ἑλληνίδα πόλιν, ἣν Ἐρετριεῖς τε καὶ Χαλκιδεῖς ἔκτισαν,
Τυρρηνῶν οἱ περὶ τὸν Ἰόνιον κόλπον κατοικοῦντες
ἐκεῖθέν θ᾽ ὑπὸ τῶν Κελτῶν ἐξελασθέντες σὺν χρόνῳ, 
καὶ σὺν αὐτοῖς Ὀμβρικοί τε καὶ Δαύνιοι καὶ συχνοὶ
<milestone unit="reiskpage" n="1317" />τῶν ἄλλων βαρβάρων ἐπεχείρησαν ἀνελεῖν οὐδεμίαν
ἔχοντες εἰπεῖν πρόφασιν τοῦ μίσους δικαίαν ὅτι μὴ
<milestone unit="section" n="2" />τὴν εὐδαιμονίαν τῆς πόλεως. ἦν γὰρ Κύμη κατ᾽ ἐκείνους 
τοὺς χρόνους περιβόητος ἀνὰ τὴν Ἰταλίαν ὅλην 
πλούτου τε καὶ δυνάμεως ἕνεκα καὶ τῶν ἄλλων ἀγαθῶν
γῆν τε κατέχουσα τῆς Καμπανῶν πεδιάδος τὴν πολυκαρποτάτην
καὶ λιμένων κρατοῦσα τῶν περὶ Μισηνὸν
ἐπικαιροτάτων. τούτοις ἐπιβουλεύσαντες τοῖς ἀγαθοῖς
οἱ βάρβαροι στρατεύουσιν ἐπ᾽ αὐτήν, πεζοὶ μὲν οὐκ 
ἐλάττους πεντήκοντα μυριάδων, ἱππεῖς δὲ δυεῖν χιλιάδων
ἀποδέοντες εἶναι δισμύριοι. ἐστρατοπεδευκόσι δ᾽
αὐτοῖς οὐ μακρὰν ἀπὸ τῆς πόλεως τέρας γίνεται θαυμαστόν,
οἷον ἐν οὐδενὶ χρόνῳ μνημονεύεται γενόμενον
οὔθ᾽ Ἑλλάδος οὔτε βαρβάρου γῆς οὐδαμόθι. <milestone unit="section" n="3" />οἱ <add>γὰρ</add> 
παρὰ τὰ στρατόπεδα ῥέοντες αὐτῶν ποταμοί, Οὐολτοῦρνος
ὄνομα θατέρῳ, τῷ δ᾽ ἑτέρῳ Γλάνις, ἀφέντες
τὰς κατὰ φύσιν ὁδοὺς ἀνέστρεψαν τὰ νάματα καὶ μέχρι
<pb id="v.3p.6" />
πολλοῦ διετέλεσαν ἀπὸ τῶν στομάτων ἀναχωροῦντες
ἐπὶ τὰς πηγάς. <milestone unit="section" n="4" />τοῦτο καταμαθόντες οἱ Κυμαῖοι τότ᾽ <milestone unit="reiskpage" n="1318" />
ἐθάρρησαν ὁμόσε τοῖς βαρβάροις χωρεῖν ὡς τοῦ δαιμονίου
ταπεινὰ μὲν τἀκείνων μετέωρα θήσοντος, ὑψηλὰ
δὲ τὰ δοκοῦντα εἶναι σφῶν ταπεινά. νείμαντες δὲ τὴν
ἐν ἀκμῇ δύναμιν ἅπασαν τριχῇ, μιᾷ μὲν τὴν πόλιν
ἐφρούρουν, τῇ δ᾽ ἑτέρᾳ τὰς ναῦς εἶχον ἐν φυλακῇ, τῇ
δὲ τρίτῃ πρὸ τοῦ τείχους ταξάμενοι τοὺς ἐπιόντας ἐδέχοντο.
τούτων ἱππεῖς μὲν ἦσαν ἑξακόσιοι, πεζοὶ δὲ
τετρακισχίλιοι καὶ πεντἀκόσιοι: καὶ οὕτως ὄντες τὸν
ἀριθμὸν ὀλίγοι τὰς τοσαύτας ὑπέστησαν μυριάδας.
</p></div2>

<div2 type="chapter" n="4" org="uniform" sample="complete">
<p><milestone unit="section" n="1" />
ὡς δὲ κατέμαθον αὐτοὺς οἱ βάρβαροι μάχεσθαι
παρεσκευασμένους, ἀλαλάξαντες ἐχώρουν ὁμόσε τὸν
βάρβαρον τρόπον ἄνευ κόσμου πεζοί τε καὶ ἱππεῖς
ἀναμὶξ ὡς ἅπαντας ἀναρπασόμενοι. ἦν δὲ τὸ πρὸ τῆς
πόλεως χωρίον, ἐν ᾧ συνέμισγον ἀλλήλοις, αὐλὼν στενὸς
ὄρεσι καὶ λίμναις περικλειόμενος, τῇ μὲν ἀρετῇ
τῶν Κυμαίων σύμμαχος, τῷ δὲ πλήθει τῶν βαρβάρων
πολέμιος. <milestone unit="section" n="2" />ἀνατρεπόμενοι γὰρ ὑπ᾽ ἀλλήλων καὶ συμπατούμενοι
πολλαχῇ μὲν καὶ ἄλλῃ, μάλιστα δὲ περὶ τὰ
τέλματα τῆς λίμνης, οὐδ᾽ εἰς χεῖρας ἐλθόντες τῇ φάλαγγι <milestone unit="reiskpage" n="1319" />
τῶν Ἑλλήνων αὐτοὶ δι᾽ αὑτῶν οἱ πλείους διεφθάρησαν:
καὶ ὁ μὲν πεζὸς αὐτῶν στρατὸς ὁ πολὺς περὶ
ἑαυτῷ σφαλείς, ἔργον δὲ γενναῖον οὐδὲν ἀποδειξάμενος,
ἄλλος ἄλλῃ διασκεδασθεὶς ἔφυγεν: οἱ δ᾽ ἱππεῖς συνῆλθον
μὲν ὁμόσε καὶ πολὺν τοῖς Ἕλλησιν οὗτοι παρέσχον
<pb id="v.3p.7" />
πόνον. ἀδύνατοι δ᾽ ὄντες κυκλώσασθαι τοὺς πολεμίους
διὰ στενοχωρίαν, καί τι καὶ τοῦ δαιμονίου κεραυνοῖς
καὶ ὕδασι καὶ βρονταῖς συναγωνισαμένου τοῖς
Ἕλλησι, δείσαντες εἰς φυγὴν τρέπονται. <milestone unit="section" n="3" />ἐν ταύτῃ τῇ 
μάχῃ πάντες μὲν οἱ τῶν Κυμαίων ἱππεῖς λαμπρῶς ἠγωνίσαντο, 
καὶ τῆς νίκης οὗτοι μάλιστα ὡμολογοῦντο
αἴτιοι γενέσθαι, ὑπὲρ ἅπαντας δὲ τοὺς ἄλλους Ἀριστόδημος
ὁ Μαλακὸς ἐπικαλούμενος: καὶ γὰρ τὸν ἡγεμόνα
τῶν πολεμίων οὗτος ἀπέκτεινε μόνος ὑποστὰς καὶ ἄλλους
πολλοὺς καὶ ἀγαθούς. λυθέντος δὲ τοῦ πολέμου 
τὰς χαριστηρίους θυσίας ἀποδόντες οἱ Κυμαῖοι τοῖς
<milestone unit="reiskpage" n="1320" />θεοῖς καὶ ταφὰς τῶν ἀποθανόντων <add>τῶν</add> ἐν τῇ μάχῃ
λαμπρὰς ποιησάμενοι περὶ τῶν ἀριστείων, ὅτῳ χρὴ τὸν
πρῶτον ἀποδοῦναι στέφανον, εἰς πολλὴν κατέστησαν
ἔριν. <milestone unit="section" n="4" />οἱ μὲν γὰρ ἀκέραιοι κριταὶ τὸν Ἀριστόδημον 
ἐβούλοντο τιμῆσαι, καὶ ἦν ὁ δῆμος ἅπας μετ᾽ ἐκείνου:
οἱ δὲ δυνατοὶ τὸν ἱππάρχην Ἱππομέδοντα, καὶ ἡ βουλὴ
πᾶσα τούτῳ συνελάμβανεν: ἦν δ᾽ ἀριστοκρατικὴ τότε
παρὰ τοῖς Κυμαίοις ἡ πολιτεία, καὶ ὁ δῆμος οὐ πολλῶν
τινων κύριος. στάσεως δὲ διὰ ταύτην τὴν ἔριν ἀνισταμένης 
δείσαντες οἱ πρεσβύτεροι, μὴ πρὸς ὅπλα καὶ
φόνους χωρήσῃ τὸ φιλότιμον, ἔπεισαν ἀμφοτέρας τὰς
τάξεις συγχωρῆσαι τὰς ἴσας λαβεῖν τιμὰς ἑκάτερον τῶν
ἀνδρῶν. <milestone unit="section" n="5" />ἀπὸ ταύτης γίνεται τῆς ἀρχῆς δήμου προστάτης 
ὁ <del status="unremarkable">Μαλακὸς</del> Ἀριστόδημος καὶ λόγου πολιτικοῦ 
δύναμιν ἀσκήσας ἐξεδημαγώγει τὸ πλῆθος, πολιτεύμασί
<pb id="v.3p.8" />
τε κεχαρισμένοις ἀναλαμβάνων καὶ τοὺς σφετεριζομένους
τὰ κοινὰ τῶν δυνατῶν ἐξελέγχων καὶ ἀπὸ τῶν
ἑαυτοῦ χρημάτων πολλοὺς τῶν πενήτων εὖ ποιῶν: καὶ
ἦν τοῖς προεστηκόσι τῆς ἀριστοκρατίας διὰ ταῦτ᾽ ἐπαχθὴς <milestone unit="reiskpage" n="1321" />
καὶ φοβερός.
</p></div2>

<div2 type="chapter" n="5" org="uniform" sample="complete">
<p><milestone unit="section" n="1" />
εἰκοστῷ δ᾽ ὕστερον ἔτει τῆς πρὸς τοὺς βαρβάρους
μάχης ἦλθον ὡς τοὺς Κυμαίους Ἀρικηνῶν πρέσβεις
σὺν ἱκετηρίαις ἀξιοῦντες αὐτοὺς βοηθῆσαι σφίσιν
ὑπὸ Τυρρηνῶν πολεμουμένοις. μετὰ γὰρ τὰς διαλλαγάς,
ἃς ἐποιήσατο πρὸς τὴν Ῥωμαίων πόλιν ὁ βασιλεὺς τῶν
Τυρρηνῶν Πορσίνας, τὸν υἱὸν Ἄρροντα δοὺς τὴν ἡμίσειαν
τῆς στρατιᾶς ἔπεμψεν ἰδίαν ἀρχὴν κτήσασθαι
βουλόμενον, ὡς ἐν τοῖς πρὸ τούτου δεδήλωκα λόγοις:
ὃς ἐπολιόρκει τότε τοὺς Ἀρικηνοὺς καταπεφευγότας εἰς
τὸ τεῖχος καὶ οὐ διὰ μακροῦ λιμῷ τὴν πόλιν αἱρήσειν
ᾤετο. <milestone unit="section" n="2" />ταύτης τῆς πρεσβείας ἀφικομένης οἱ προεστηκότες
τῆς ἀριστοκρατίας μισοῦντες τὸν Ἀριστόδημον
καὶ δεδιότες, μή τι κακὸν ἐξεργάσηται περὶ τὴν πολιτείαν,
κάλλιστον ὑπέλαβον εἰληφέναι καιρὸν ἐκποδὼν <milestone unit="reiskpage" n="1322" />
αὐτὸν ποιήσασθαι σὺν εὐσχήμονι προφάσει. πείσαντες
δὴ τὸν δῆμον ἀποστεῖλαι Ἀρικηνοῖς δισχιλίους ἄνδρας
ἐπὶ συμμαχίαν, καὶ στρατηγὸν ἀποδείξαντες τὸν Ἀριστόδημον
ὡς δὴ τὰ πολέμια λαμπρόν, τὰ μετὰ ταῦτ᾽
ἔπραττον, ἐξ ὧν ἢ κατακοπήσεσθαι μαχόμενον ὑπὸ τῶν
Τυρρηνῶν αὐτὸν ὑπελάμβανον ἢ κατὰ πέλαγος διαφθαρήσεσθαι.
<milestone unit="section" n="3" />γενόμενοι γὰρ ὑπὸ τῆς βουλῆς κύριοι καταλέξαι
τοὺς ἐπὶ τὴν συμμαχίαν ἐξελευσομένους τῶν μὲν
<pb id="v.3p.9" />
ἐπισήμων καὶ λόγου ἀξίων οὐδένα κατέγραψαν, ἐπιλέξαντες
δὲ τοὺς ἀπορωτάτους τε καὶ πονηροτάτους
τῶν δημοτικῶν, ἐξ ὧν ἀεί τινας ὑπώπτευον νεωτερισμούς,
ἐκ τούτων συνεπλήρωσαν τὸν ἀπόστολον: καὶ
ναῦς δέκα παλαιὰς κάκιστα πλεούσας καθελκύσαντες, 
ὧν ἐτριηράρχουν οἱ πενέστατοι Κυμαίων, εἰς ταύτας
αὐτοὺς ἐνεβίβασαν θάνατον ἀπειλήσαντες, ἐάν τις ἀπολειφθῇ τῆς στρατείας.
</p></div2>

<div2 type="chapter" n="6" org="uniform" sample="complete">
<p><milestone unit="section" n="1" />
<milestone unit="reiskpage" n="1323" />ὁ δ᾽ Ἀριστόδημος τοσοῦτον εἰπὼν μόνον, ὡς
οὐ λέληθεν αὐτὸν ἡ διάνοια τῶν ἐχθρῶν, ὅτι λόγῳ 
μὲν ἐπὶ συμμαχίαν αὐτὸν ἀποστέλλουσιν, ἔργῳ δ᾽ εἰς
προὖπτον ὄλεθρον, δέχεται μὲν τὴν στρατηγίαν, ἀναχθεὶς
δ᾽ ἅμα τοῖς πρέσβεσι τῶν Ἀρικηνῶν διὰ ταχέων
καὶ τὸ μεταξὺ πέλαγος ἐπιπόνως καὶ κινδυνωδῶς διανύσας
ὁρμίζεται κατὰ τοὺς ἔγγιστα τῆς Ἀρικείας αἰγιαλούς: 
καὶ καταλιπὼν ἐν ταῖς ναυσὶ φυλακὴν ἀποχρῶσαν ἐν
τῇ πρώτῃ νυκτὶ τὴν ἀπὸ θαλάσσης ὁδὸν οὐ πολλὴν
οὖσαν διανύσας ἐπιφαίνεται τοῖς Ἀρικηνοῖς περὶ τὸν
ὄρθρον ἀπροσδόκητος. <milestone unit="section" n="2" />θέμενος δὲ πλησίον αὐτῶν τὸν 
χάρακα καὶ τοὺς καταπεφευγότας εἰς τὰ τείχη πείσας 
προελθεῖν εἰς ὕπαιθρον προὐκαλεῖτο τοὺς Τυρρηνοὺς
εὐθὺς εἰς μάχην. γενομένου δ᾽ ἐκ παρατάξεως ἀγῶνος
καρτεροῦ οἱ μὲν Ἀρικηνοὶ βραχὺν πάνυ διαμείναντες
χρόνον ἐνέκλιναν ἀθρόοι, καὶ γίνεται πάλιν εἰς τὸ
τεῖχος αὐτῶν φυγή: ὁ δ᾽ Ἀριστόδημος σὺν τοῖς περὶ 
<milestone unit="reiskpage" n="1324" />αὐτὸν λογάσι Κυμαίων ὀλίγοις οὖσι πᾶν τὸ τοῦ πολέμου
<pb id="v.3p.10" />
βάρος ὑποστὰς καὶ τὸν ἡγεμόνα τῶν Τυρρηνῶν
αὐτοχειρίᾳ κτείνας τρέπει τοὺς ἄλλους εἰς φυγὴν καὶ
<milestone unit="section" n="3" />νίκην ἀναιρεῖται πασῶν λαμπροτάτην. διαπραξάμενος
δὲ ταῦτα καὶ τιμηθεὶς ὑπὸ τῶν Ἀρικηνῶν πολλαῖς
δωρεαῖς ἀπέπλει διὰ ταχέων αὐτὸς ἄγγελος τοῖς Κυμαίοις
τῆς αὑτοῦ νίκης βουλόμενος γενέσθαι: εἵποντο
δ᾽ αὐτῷ πολλαὶ πάνυ τῶν Ἀρικηνῶν ὁλκάδες τὰ λάφυρα
καὶ τοὺς αἰχμαλώτους τῶν Τυρρηνῶν ἄγουσαι.
<milestone unit="section" n="4" />ὡς δὲ πλησίον ἐγένοντο τῆς Κύμης, ὁρμίσας τὰς ναῦς
ἐκκλησίαν τοῦ στρατοῦ ποιεῖται, καὶ πολλὰ μὲν τῶν
προεστηκότων τῆς πόλεως κατηγορήσας, πολλοὺς δὲ
τῶν ἀνδραγαθησάντων κατὰ τὴν μάχην ἐπαίνους διελθὼν
ἀργύριόν τε διαδοὺς αὐτοῖς κατ᾽ ἄνδρα καὶ τὰς
παρὰ τῶν Ἀρικηνῶν δωρεὰς εἰς κοινὸν ἅπασι καταθεὶς
ἠξίου μεμνῆσθαι τῶν εὐεργεσιῶν, ἂν καταπλεύσωσιν
εἰς τὴν πατρίδα, καὶ ἄν τις αὐτῷ ποτε συμβαίνῃ κίνδυνος
ἐκ τῆς ὀλιγαρχίας ὡς δύναμις ἑκάστῳ βοηθεῖν.
<milestone unit="section" n="5" />ἁπάντων δὲ πολλὰς ὁμολογούντων αὐτῷ χάριτας εἰδέναι <milestone unit="reiskpage" n="1325" />
τῆς τ᾽ ἀνελπίστου σωτηρίας, ἣν δι᾽ ἐκεῖνον ἔσχον,
καὶ τῆς ἐπὶ τὰ οἰκεῖα οὐ σὺν κεναῖς χερσὶν ἀφίξεως,
καὶ τὰς ἑαυτῶν ψυχὰς θᾶττον ἢ τὴν ἐκείνου προήσεσθαι
τοῖς ἐχθροῖς ἐπαγγειλαμένων, ἐπαινέσας αὐτοὺς
ἀπέλυσε τὴν ἐκκλησίαν. καὶ μετὰ τοῦτο καλῶν εἰς τὴν
αὑτοῦ σκηνὴν τοὺς πονηροτάτους ἐξ αὐτῶν καὶ κατὰ
χεῖρα γενναιοτάτους δωρεῶν τε δόσει καὶ λόγων φιλανθρωπίᾳ
καὶ ταῖς ἅπαντας ἐξαπατώσαις ἐλπίσι διαφθείρας,
<pb id="v.3p.11" />
ἑτοίμους ἔσχε συγκαταλῦσαι τὴν καθεστῶσαν πολιτείαν.
</p></div2>

<div2 type="chapter" n="7" org="uniform" sample="complete">
<p><milestone unit="section" n="1" />
οὓς συνεργοὺς καὶ συναγωνιστὰς λαβὼν καὶ
ἃ δεήσει πράττειν ἑκάστοις ὑποθέμενος τοῖς τ᾽ αἰχμαλώτοις,
οὓς ἐπήγετο, προῖκα δοὺς τὴν ἐλευθερίαν, ἵνα 
καὶ τὴν ἐκείνων εὔνοιαν προσλάβῃ, κατέπλει κεκοσμημέναις
<milestone unit="reiskpage" n="1326" />ταῖς ναυσὶν εἰς τοὺς τῶν Κυμαίων λιμένας. οἱ
δὲ τῶν στρατευομένων πατέρες τε καὶ μητέρες καὶ πᾶσα
ἡ ἄλλη συγγένεια, παιδία τε καὶ γαμεταὶ γυναῖκες, ὑπήντων
ἐξιοῦσιν αὐτοῖς μετὰ δακρύων περιπλεκόμενοι καὶ 
καταφιλοῦντες καὶ ταῖς ἡδίσταις ἕκαστον ἀνακαλούμενοι
προσηγορίαις. <milestone unit="section" n="2" />καὶ ἡ ἄλλη δὲ πληθὺς ἡ κατὰ τὴν πόλιν 
ἅπασα χαρᾷ καὶ κρότῳ δεξιουμένη τὸν ἡγεμόνα
προὔπεμπεν εἰς οἶκον ἀπιόντα. ἐφ᾽ οἷς οἱ προεστηκότες
τῆς πόλεως ἀνιώμενοι, μάλιστα δ᾽ οἱ τὴν στρατηγίαν 
αὐτῷ παραδόντες καὶ τἆλλα τὰ πρὸς τὸν ὄλεθρον μηχανησάμενοι,
πονηροὺς ὑπὲρ τοῦ μέλλοντος εἶχον διαλογισμούς.
<milestone unit="section" n="3" />ὁ δὲ διαλιπὼν ὀλίγας τινὰς ἡμέρας, ἐν αἷς 
τὰς εὐχὰς ἀπεδίδου τοῖς θεοῖς καὶ τὰς ὑστεριζούσας
ὁλκάδας ἀνεδέχετο, ἐπειδὴ καιρὸς ἦν, ἔφη βούλεσθαι 
τὰ πραχθέντα κατὰ τὸν ἀγῶνα πρὸς τὴν βουλὴν ἀπαγγεῖλαι
καὶ τὰ ἐκ τοῦ πολέμου λάφυρα ἀποδεῖξαι. συνελθόντων
δὲ τῶν ἐν τέλει κατὰ πλῆθος εἰς τὸ βουλευτήριον
<milestone unit="reiskpage" n="1327" />ὁ μὲν ἐδημηγόρει παρελθὼν καὶ πάντα τὰ
γενόμενα κατὰ τὴν μάχην διεξῄει, οἱ δὲ παρασκευασθέντες 
ὑπ᾽ αὐτοῦ συνεργοὶ τῆς ἐπιθέσεως ἔχοντες ὑπὸ
<pb id="v.3p.12" />
τοῖς ἱματίοις ξίφη κατὰ πλῆθος εἰσδραμόντες εἰς τὸ
βουλευτήριον ἀποσφάττουσιν ἅπαντας τοὺς ἀριστοκρατικούς.
<milestone unit="section" n="4" />φυγὴ δ᾽ ἐ<add>γένετο</add> μετὰ τοῦτο τῶν κατ᾽ ἀγορὰν
καὶ δρόμος, τῶν μὲν ἐπὶ τὰς οἰκίας, τῶν δ᾽ ἔξω
τῆς πόλεως, πλὴν τῶν συνειδότων τὴν ἐπίθεσιν: οὗτοι
δὲ τὴν ἄκραν καὶ τὰ νεώρια καὶ τοὺς ἐρυμνοὺς τόπους
τῆς πόλεως κατελάμβανον. τῇ δ᾽ ἐπιούσῃ νυκτὶ λύσας
ἐκ τῶν δεσμωτηρίων τοὺς ἐπιθανατίους πολλοὺς ὄντας
καὶ καθοπλίσας ἅμα τοῖς ἄλλοις φίλοις, ἐν οἷς ἦσαν
καὶ οἱ τῶν Τυρρηνῶν αἰχμάλωτοι, φυλακὴν ἐκ τούτων
καθίσταται περὶ τὸ σῶμα. <milestone unit="section" n="5" />ἡμέρας δὲ γενομένης συγκαλέσας
τὸν δῆμον εἰς ἐκκλησίαν καὶ πολλὴν κατηγορίαν
διαθέμενος τῶν φονευθέντων ὑπ᾽ αὐτοῦ πολιτῶν,
ἐκείνους μὲν ἔφη τετιμωρῆσθαι σὺν δίκῃ πολλάκις ἐπιβουλευθεὶς <milestone unit="reiskpage" n="1328" />
ὑπ᾽ αὐτῶν, τοῖς δ᾽ ἄλλοις πολίταις ἐλευθερίαν
φέρων παρεῖναι καὶ ἰσηγορίαν καὶ ἄλλα πολλὰ ἀγαθά.
</p></div2>

<div2 type="chapter" n="8" org="uniform" sample="complete">
<p><milestone unit="section" n="1" />
ταῦτ᾽ εἰπὼν καὶ θαυμαστῶν ἅπαντας ἐμπλήσας
ἐλπίδων τοὺς δημοτικοὺς δύο τὰ κάκιστα τῶν
ἐν ἀνθρώποις καθίσταται πολιτευμάτων, οἷς ἅπασα
χρῆται προοιμίοις τυραννίς, γῆς ἀναδασμὸν καὶ χρεῶν
ἄφεσιν: τούτων δὲ τὴν ἐπιμέλειαν αὐτὸς ἀμφοτέρων
ὑπισχνεῖται ποιήσεσθαι στρατηγὸς ἀποδειχθεὶς αὐτοκράτωρ,
ἕως ἐν ἀσφαλεῖ τὰ κοινὰ γένηται καὶ δημοκρατικὴν
<pb id="v.3p.13" />
<milestone unit="section" n="2" />καταστήσωνται πολιτείαν. ἀσμένως δὲ τοῦ 
δημοτικοῦ καὶ πονηροῦ πλήθους τὴν ἁρπαγὴν τῶν ἀλλοτρίων
δεξαμένου λαβὼν τὴν αὐτοκράτορα ἀρχὴν αὐτὸς
παρ᾽ ἑαυτοῦ ἕτερον ἐπιφέρει βούλευμα, δι᾽ οὗ
παρακρουσάμενος αὐτοὺς ἁπάντων ἀφείλετο τὴν ἐλευθερίαν. 
<milestone unit="reiskpage" n="1329" />σκηψάμενος γὰρ ὑποπτεύειν ταραχὰς καὶ ἐπαναστάσεις
ἐκ τῶν πλουσίων εἰς τοὺς δημοτικοὺς διὰ
τὸν ἀναδασμὸν τῆς γῆς καὶ τὰς τῶν δανείων ἀφέσεις,
ἵνα μὴ γένοιτο πόλεμος ἐμφύλιος μηδὲ φόνοι πολιτικοί,
μίαν εὑρίσκειν ἔφη πρὶν εἰς τὰ δεινὰ ἐλθεῖν φυλακήν, 
εἰ τὰ ὅπλα προενέγκαντες ἐκ τῶν οἰκιῶν ἅπαντες τοῖς
θεοῖς καθιερώσειαν, ἵνα κατὰ τῶν ἔξωθεν ἐπιόντων
πολεμίων ἔχοιεν αὐτοῖς, ὅταν ἀνάγκη τις καταλάβῃ,
χρῆσθαι καὶ μὴ καθ᾽ ἑαυτῶν, κεῖσθαι δ᾽ αὐτὰ τέως
παρὰ τοῖς θεοῖς ἐν καλῷ. <milestone unit="section" n="3" />ὡς δὲ καὶ τοῦτ᾽ ἐπείσθησαν, 
αὐθημερὸν ἁπάντων παρελόμενος Κυμαίων τὰ ὅπλα
ταῖς ἑξῆς ἡμέραις ἔρευναν ἐποιεῖτο τῶν οἰκιῶν, ἐν αἷς
πολλοὺς καὶ ἀγαθοὺς ἀποκτείνας τῶν πολιτῶν, ὡς οὐχ
ἅπαντα τοῖς θεοῖς ἀποδείξαντας τὰ ὅπλα, μετὰ ταῦτα
φυλακαῖς τρισὶ κρατύνεται τὴν τυραννίδα: ὧν ἦν μία 
μὲν ἐκ τῶν ῥυπαρωτάτων <del status="unremarkable">τε καὶ πονηροτάτων</del> πολιτῶν,
<milestone unit="reiskpage" n="1330" />μεθ᾽ ὧν κατέλυσε τὴν ἀριστοκρατικὴν πολιτείαν,
ἑτέρα δ᾽ ἐκ τῶν ἀνοσιωτάτων δούλων, οὓς αὐτὸς ἠλευθέρωσεν
ἀποκτείναντας τοὺς αὑτῶν δεσπότας, τρίτη δὲ
μισθοφόρος ἐκ τῶν ἀγριωτάτων βαρβάρων: οὗτοι δισχιλίων 
οὐκ ἐλάττους ἦσαν καὶ τὰ πολέμια μακρῷ τῶν
<pb id="v.3p.14" />
<milestone unit="section" n="4" />ἄλλων ἀμείνους. ὧν δ᾽ ἀπέκτεινεν ἀνδρῶν τὰς εἰκόνας
ἀνελὼν ἐκ παντὸς ἱεροῦ καὶ βεβήλου τόπου, φέρων εἰς
τοὺς αὐτοὺς τόπους τὰς ἰδίας ἀντ᾽ ἐκείνων ἀνέστησεν:
οἰκίας δ᾽ αὐτῶν καὶ κλήρους καὶ τὴν λοιπὴν ὕπαρξιν
ἀναλαβών, ἐξελόμενος χρυσὸν καὶ ἄργυρον καὶ εἴ τι
ἄλλο τυραννίδος ἦν ἄξιον κτῆμα, τὰ λοιπὰ τοῖς συγκατασκευάσασι
τὴν ἀρχὴν ἐχαρίσατο, πλείστας δὲ καὶ
μεγίστας δωρεὰς τοῖς ἀποκτείνασι τοὺς ἑαυτῶν δεσπότας
ἐδίδου: οἱ δ᾽ ἠξίουν ἔτι καὶ γυναιξὶ τῶν δεσποτῶν
καὶ θυγατράσι συνοικεῖν.
</p></div2>

<div2 type="chapter" n="9" org="uniform" sample="complete">
<p><milestone unit="section" n="1" />
γενεὰν δὲ τῶν πεφονευμένων τὴν ἄρρενα
κατ᾽ ἀρχὰς ἐν οὐθενὶ λόγῳ ποιησάμενος, ὕστερον εἴτ᾽
ἐκ θεοπροπίου τινὸς εἴτε καὶ κατὰ τὸν εἰκότα λογισμὸν
οὐ μικρὸν αὐτῷ δέος ὑποτρέφεσθαι νομίσας ἐπεχείρησε <milestone unit="reiskpage" n="1331" />
<milestone unit="section" n="2" /> μὲν ἐν ἡμέρᾳ μιᾷ πᾶσαν ἀπολέσαι: δεήσει δὲ πολλῇ
χρησαμένων ἁπάντων, παρ᾽ οἷς ἔτυχον αἵ τε μητέρες
αὐτῶν οὖσαι καὶ οἱ παῖδες τρεφόμενοι, χαρίσασθαι
βουλόμενος αὐτοῖς καὶ ταύτην τὴν δωρεὰν θανάτου
μὲν ἀπολύει παρὰ γνώμην, φυλακὴν δὲ ποιούμενος
αὐτῶν, μή τι συστάντες μετ᾽ ἀλλήλων βουλεύσωσι κατὰ
τῆς τυραννίδος, ἀπιέναι πάντας ἐκέλευσεν ἐκ τῆς πόλεως
ἄλλον ἄλλῃ καὶ δίαιταν ἔχειν ἐν τοῖς ἀγροῖς
μηθενὸς τῶν προσηκόντων ἐλευθέροις παισὶ μήτ᾽ ἐπιτηδεύματος
μήτε μαθήματος μεταλαμβάνοντας, ἀλλὰ ποιμαίνοντάς
τε καὶ τἆλλα τὰ κατὰ τοὺς ἀγροὺς ἔργα
πράττοντας, θάνατον ἀπειλήσας, εἴ τις ἐξ αὐτῶν εὑρεθείη
<pb id="v.3p.15" />
<milestone unit="section" n="3" />παρελθὼν εἰς τὴν πόλιν. οἱ δὲ καταλιπόντες τὰς 
πατρῴας ἑστίας ἐν τοῖς ἀγροῖς ὥσπερ δοῦλοι διετρέφοντο
τοῖς ἀποκτείνασι τοὺς πατέρας αὐτῶν λατρεύοντες.
ἵνα δὲ μηδὲ τῶν ἄλλων πολιτῶν ἐν μηθενὶ γένηται
μήτε γενναῖον μήτ᾽ ἀνδρῶδες φρόνημα, πᾶσαν ἐκθηλῦναι 
<milestone unit="reiskpage" n="1332" />ταῖς ἀγωγαῖς τὴν ἐπιτρεφομένην νεότητα τῆς
πόλεως ἐπεβάλετο ἀνελὼν μὲν τὰ γυμνάσια καὶ τὰς
ἐνοπλίους μελἔτας, ἀλλάξας δὲ τὴν δίαιταν, ᾗ πρότερον
οἱ παῖδες ἐχρῶντο. <milestone unit="section" n="4" />κομᾶν τε γὰρ τοὺς ἄρρενας ὥσπερ 
τὰς παρθένους ἐκέλευσεν ἐξανθιζομένους καὶ βοστρυχιζομένους 
καὶ κεκρυφάλοις τὰς πλοκαμίδας ἀναδοῦντας
ἐνδύεσθαί τε ποικίλους καὶ ποδήρεις χιτωνίσκους, καὶ
χλανιδίοις ἀμπέχεσθαι λεπτοῖς καὶ μαλακοῖς, καὶ δίαιταν
ἔχειν ὑπὸ σκιαῖς: ἠκολούθουν τ᾽ αὐτοῖς εἰς τὰ
διδασκαλεῖα τῶν ὀρχηστῶν καὶ αὐλητῶν καὶ τῶν παραπλησίων 
τούτοις μουσοκολάκων παραπορευόμεναι παιδαγωγοὶ
γυναῖκες σκιάδεια καὶ ῥιπίδας κομίζουσαι, καὶ
ἔλουον αὐτοὺς αὗται κτένας εἰς τὰ βαλανεῖα φέρουσαι
<milestone unit="reiskpage" n="1333" />καὶ μύρων ἀλαβάστρους καὶ κάτοπτρα. <milestone unit="section" n="5" />τοιαύτῃ διαφθείρων 
ἀγωγῇ τοὺς παῖδας, ἕως ἐκπληρώσωσιν εἰκοστὸν 
ἔτος, τὸν ἀπὸ τοῦδε χρόνον εἰς ἄνδρας εἴα τελεῖν.
πολλὰ δὲ καὶ ἄλλα Κυμαίοις ἐνυβρίσας καὶ λωβησάμενος
καὶ οὔτ᾽ ἀσελγείας οὔτ᾽ ὠμότητος οὐδεμιᾶς ἀποσχόμενος,
ὅτ᾽ ἀσφαλῶς κατέχειν ὑπελάμβανε τὴν τυραννίδα,
γηραιὸς ὢν ἤδη δίκας ἔτισεν οὐ μεμπτὰς 
θεοῖς τε καὶ ἀνθρώποις πρόρριζος ἀπολόμενος.
<pb id="v.3p.16" />
</p></div2>

<div2 type="chapter" n="10" org="uniform" sample="complete">
<p><milestone unit="section" n="1" />
οἱ δ᾽ ἐπαναστάντες αὐτῷ καὶ τὴν πόλιν ἐλευθερώσαντες
ἀπὸ τῆς τυραννίδος οἱ παῖδες τῶν πεφονευμένων
ὑπ᾽ αὺτοῦ πολιτῶν ἦσαν, οὕς κατ᾽ ἀρχὰς
ἅπαντας ἀποκτεῖναι ἐν ἡμέρᾳ μιᾷ προελόμενος ἐπέσχεν,
ὥσπερ ἔφην, ὑπὸ τῶν σωματοφυλάκων, οἷς ἔδωκε τὰς
μητέρας αὐτῶν, ἐκλιπαρηθείς, <del status="unremarkable">καὶ</del> κατ᾽ ἀγροὺς κελεύσας
διατρίβειν. <milestone unit="section" n="2" />ὀλίγοις δ᾽ ἔτεσιν ὕστερον, ἐπειδὴ
τὰς κώμας διεξιὼν πολλὴν καὶ ἀγαθὴν εἶδεν αὐτῶν
νεότητα, δείσας, μὴ συμφρονήσαντες ἐπαναστῶσιν αὐτῷ,
φθάσαι διαχειρισάμενος ἅπαντας ἐβούλετο, πρὶν αἰσθέσθαι
τινά: καὶ παραλαβὼν τοὺς φίλους ἐσκόπει μετ᾽ <milestone unit="reiskpage" n="1334" />
αὐτῶν, δι᾽ οἵου τρόπου ῥᾷστά τε καὶ τάχιστα λαθόντες
ἀναιρεθήσονται. <milestone unit="section" n="3" />τοῦτο καταμαθόντες οἱ παῖδες, εἴτε
μηνυθὲν ὑπὸ τῶν συνειδότων τινός, εἴτ᾽ αὐτοὶ κατὰ
τὸν ἐκ τῶν εἰκότων λογισμὸν ὑποτοπήσαντες, φεύγουσιν
εἰς τὰ ὄρη τὸν γεωργικὸν ἁρπάσαντες σίδηρον. ἧκον
δ᾽ αὐτοῖς ἐπίκουροι κατὰ τάχος ἐνδιατρίβοντες ἐν Καπύῃ
Κυμαίων φυγάδες, ὧν ἦσαν ἐπιφανέστατοί τε καὶ πλείστους
Καμπανῶν ἔχοντες ξένους οἱ Ἱππομέδοντος παῖδες
τοῦ κατὰ τὸν Τυρρηνικὸν ἱππαρχήσαντος πόλεμον,
αὐτοί θ᾽ ὡπλισμένοι κἀκείνοις κομίζοντες ὅπλα Καμπανῶν
τε μισθοφόρων καὶ φίλων χεῖρα συγκροτήσαντες
οὐκ ὀλίγην. <milestone unit="section" n="4" />ἐπεὶ δὲ καθ᾽ ἓν ἅπαντες ἐγένοντο, τοὺς
ἀγροὺς τῶν ἐχθρῶν καταθέοντες ἐφόδοις λῃστρικαῖς
ἐλεηλάτουν καὶ τοὺς δούλους ἀφίστασαν ἀπὸ τῶν
<pb id="v.3p.17" />
δεσποτῶν καὶ τοὺς ἐκ τῶν δεσμωτηρίων λύοντες καθώπλιζον,
καὶ ὅσα μὴ δύναιντο φέρειν τε καὶ ἄγειν <del status="unremarkable">χρήματα
<milestone unit="reiskpage" n="1335" />ματα καὶ βοσκήματα</del> τὰ μὲν ἐνεπίμπρασαν, τὰ δὲ
κατέσφαττον. ἀπορουμένῳ δὲ τῷ τυράννῳ, τίνα χρὴ 
<milestone unit="section" n="5" />τρόπον αὐτοῖς πολεμεῖν διὰ τὸ μήτ᾽ ἐκ τοῦ φανεροῦ 
τὰς ἐπιχειρήσεις αὐτοὺς ποιεῖσθαι μήτ᾽ ἐν τοῖς αὐτοῖς
χρονίζειν τόποις, ἀλλὰ νυκτὶ μὲν εἰς ὄρθρον, ἡμέρᾳ δ᾽
εἰς νύκτα συμμετρεῖσθαι τὰς ἐφόδους, καὶ πολλάκις
ἀποστείλαντι τοὺς στρατιώτας ἐπὶ τὴν βοήθειαν τῆς
χώρας διὰ κενῆς, παραγίνεταί τις ἐξ αὐτῶν ᾐκισμένος 
τὸ σῶμα μάστιξιν ἀποσταλεὶς ὑπὸ τῶν φυγάδων ὡς
αὐτόμολος, ὃς ἄδειαν αἰτησάμενος ὑπέσχετο τῷ τυράννῳ
παραλαβὼν τὴν ἀποσταλησομένην σὺν αὐτῷ δύναμιν
ἄξειν ἐπὶ τὸν τόπον, ἐν ᾧ τὴν ἐπιοῦσαν ἔμελλον αὐλίζεσθαι
νύκτα οἱ φυγάδες. <milestone unit="section" n="6" />ᾧ πιστεῦσαι προαχθεὶς ὁ 
τύραννος αἰτοῦντι οὐθὲν καὶ τὸ ἑαυτοῦ σῶμα ὅμηρον
παρεχομένῳ πέμπει τοὺς πιστοτάτους τῶν ἡγεμόνων
ἄγοντας ἱππεῖς τε πολλοὺς καὶ τὴν μισθοφόρον δύναμιν,
οἷς ἐνετείλατο μάλιστα μὲν ἅπαντας τοὺς φυγάδας,
εἰ δὲ μή γ᾽ ὡς πλείστους ἐξ αὐτῶν δήσαντας πρὸς 
<milestone unit="reiskpage" n="1336" />αὐτὸν ἄγειν. ὁ μὲν οὖν κατασκευαστὸς αὐτόμολος κατά
τ᾽ ἀτριβεῖς ὁδοὺς καὶ διὰ δρυμῶν ἐρήμων ἦγε τὴν
στρατιὰν ταλαιπωροῦσαν δι᾽ ὅλης νυκτὸς ἐπὶ τὰ πλεῖστον
ἀπέχοντα τῆς πόλεως μέρη.
</p></div2>

<div2 type="chapter" n="11" org="uniform" sample="complete">
<p><milestone unit="section" n="1" />
οἱ δ᾽ ἀποστάται τε καὶ φυγάδες ἐν τῷ περὶ 
τὸν Ἄορνον ὄρει πλησίον ὄντι τῆς πόλεως λοχῶντες,
<pb id="v.3p.18" />
ὡς ἔμαθον ἐξεληλυθυῖαν ἐκ τῆς πόλεως τὴν τοῦ τυράννου
στρατιὰν συνθήμασι μηνυθεῖσαν ὑπὸ τῶν σκοπῶν,
πέμπουσιν ἐξ αὐτῶν περὶ ἑξήκοντα μάλιστα τοὺς εὐτολμοτάτους
διφθέρας ἔχοντας καὶ φακέλλους φρυγάνων
 κομίζοντας. <milestone unit="section" n="2" />οὗτοι περὶ λύχνων ἁφὰς ἄλλοι κατ᾽ ἄλλας
πύλας ὡς χερνῆται παρεισπεσόντες ἔλαθον: ὡς δ᾽ ἔνδον
ἐγένοντο τοῦ τείχους ἐξελκύσαντες ἐκ τῶν φακέλλων
ἃ κατέκρυπτον ξίφη, καὶ συνελθόντες εἰς τὸν αὐτὸν
ἅπαντες τόπον ἔπειτ᾽ ἐκεῖθεν ὁρμήσαντες ἀθρόοι πρὸς
τὰς ἐπὶ τὸν Ἄορνον φερούσας πύλας τούς τε φύλακας <milestone unit="reiskpage" n="1337" />
αὐτῶν ἀποκτείνουσι κοιμωμένους καὶ τοὺς σφετέρους
ἅπαντας ἤδη τοῦ τείχους πλησίον ὄντας ἀναπεπταμέναις
ταῖς πύλαις ὑποδέχονται, καὶ τοῦτο πράξαντες
ἔλαθον. <milestone unit="section" n="3" />ἔτυχε γὰρ ἐκείνῃ τῇ νυκτὶ ἑορτή τις οὖσα
δημοτελής, καὶ δι᾽ αὐτὴν ἅπας ὁ κατὰ πόλιν ὄχλος ἐν
πότοις ὢν καὶ ταῖς ἄλλαις εὐπαθείαις. τοῦτο παρέσχεν
αὐτοῖς κατὰ πολλὴν ἄδειαν ἁπάσας διελθεῖν τὰς ἐπὶ
τὴν τυραννικὴν οἰκίαν φερούσας ὁδούς: καὶ οὐδὲ παρὰ
ταῖς θύραις πολλήν τινα καὶ ἐγρηγορυῖαν εὗρον φυλακήν,
ἀλλὰ κἀνταῦθα τοὺς μὲν ἤδη καθεύδοντας, τοὺς
δὲ μεθύοντας ἀποσφάξαντες δίχα πόνου καὶ κατὰ πλῆθος
εἰς τὴν οἰκίαν ὠσάμενοι, τοὺς μὲν ἄλλους ἅπαντας
οὔτε τῶν σωμάτων ἔτι κρατοῦντας οὔτε τῶν φρενῶν
διὰ τὸν οἶνον προβάτων δίκην κατέσφαξαν: τὸν δ᾽
<pb id="v.3p.19" />
Ἀριστόδημον καὶ τοὺς παῖδας αὐτοῦ καὶ τὴν ἄλλην
<milestone unit="reiskpage" n="1338" />συγγένειαν συλλαβόντες ἄχρι πολλῆς νυκτὸς αἰκιζόμενοί
τε καὶ στρεβλοῦντες καὶ πᾶσιν ὡς εἰπεῖν λυμαινόμενοι
κακοῖς ἀπέκτειναν. <milestone unit="section" n="4" />ἀνελόντες δὲ τὴν τυραννικὴν οἰκίαν 
πρόρριζον, ὡς μήτε παιδία μήτε γυναῖκας μήτε συγγένειαν 
μηθενὸς αὐτῶν καταλιπεῖν καὶ δι᾽ ὅλης νυκτὸς
ἅπαντας ἐξερευνησάμενοι τοὺς συνεργοὺς τῆς τυραννίδος
ἡμέρας γενομένης προῆλθον εἰς τὴν ἀγοράν.
ἔπειτα συγκαλέσαντες τὸν δῆμον εἰς ἐκκλησίαν ἀποτίθενται
τὰ ὅπλα καὶ τὴν πάτριον καθίστανται πολιτείαν. 
</p></div2>

<div2 type="chapter" n="12" org="uniform" sample="complete">
<p><milestone unit="section" n="1" />
ἐπὶ τοῦτον δὴ τὸν Ἀριστόδημον ἔτος ὁμοῦ
τι τεσσαρεσκαιδέκατον ἤδη τυραννοῦντα Κύμης οἱ σὺν
Ταρκυνίῳ φυγάδες καθιστάμενοι τὴν κατὰ τῆς πατρίδος
ἐβούλοντο συντελέσασθαι δίκην. οἱ δὲ πρέσβεις τῶν
Ῥωμαίων τέως μὲν ἀντέλεγον, ὡς οὔτ᾽ ἐπὶ τοῦτον 
ἥκοντες τὸν ἀγῶνα οὔτ᾽ ἐξουσίαν ἔχοντες, ἣν οὐκ ἐπέτρεψεν
αὐτοῖς ἡ βουλὴ περὶ τῆς πόλεως ἀπολογήσασθαι
<del status="unremarkable">δίκην</del>. <milestone unit="section" n="2" />ὡς δ᾽ οὐθὲν ἐπέραινον, ἀλλ᾽ ἐγκεκλικότα τὸν 
τύραννον ἑώρων ἐπὶ θάτερα μέρη διὰ τὰς σπουδὰς
καὶ τὰς παρακλήσεις τῶν φυγάδων, αἰτησάμενοι χρόνον 
<milestone unit="reiskpage" n="1339" />εἰς ἀπολογίαν, καὶ διεγγυήσαντες τὰ σώματα χρημάτων
ἐν τῷ διὰ μέσου τῆς δίκης οὐθενὸς ἔτι φυλάττοντος
αὐτοὺς ἀποδράντες ᾤχοντο. θεράποντας δ᾽ αὐτῶν καὶ
τὰ ὑποζύγια καὶ τὰ ἐπὶ τῇ σιτωνίᾳ κομισθέντα χρήματα
ὁ τύραννος κατέσχε. <milestone unit="section" n="3" />ταύταις μὲν οὖν ταῖς πρεσβείαις 
τοιαῦτα παθούσαις ἀπράκτοις ἀναστρέψαι συνέβη,
<pb id="v.3p.20" />
ἐκ δὲ τῶν ἐν Τυρρηνίᾳ πόλεων οἱ πεμφθέντες
κέγχρους τε καὶ ζέας συνωνησάμενοι ταῖς ποταμηγοῖς
σκάφαις κατεκόμισαν εἰς τὴν πόλιν. αὕτη βραχύν τινα
χρόνον ἡ ἀγορὰ Ῥωμαίους διέθρεψεν: ἔπειτ᾽ ἐξαναλωθεῖσα
εἰς τὰς αὐτὰς ἀπορίας κατέστησεν αὐτούς. ἦν
δ᾽ οὐθὲν εἶδος ἀναγκαίας τροφῆς, ὃ οὐκ ἐπείραζον ἔτι,
συνέβαινέ τ᾽ οὐκ ὀλίγοις αὐτῶν, τὰ μὲν διὰ τὴν σπάνιν,
τὰ δὲ διὰ τὴν ἀτοπίαν τῆς οὐκ εἰωθυίας ἐδωδῆς, τοῖς
μὲν ἀρρώστων διακεῖσθαι τὰ σώματα, τοῖς δὲ παρημελημένοις
 διὰ πενίαν καὶ παντάπασιν ἀδυνάτως: <milestone unit="section" n="4" />ὡς δὲ
τοῦτ᾽ ἔγνωσαν οἱ νεωστὶ κεκρατημένοι τῷ πολέμῳ
Οὐολοῦσκοι, πρεσβειῶν ἀπορρήτοις διαποστολαῖς ἐνῆγον <milestone unit="reiskpage" n="1340" />
ἀλλήλους εἰς τὸν κατ᾽ αὐτῶν πόλεμον, ὡς ἀδυνάτων
ἐσομένων, εἴ τις αὐτοῖς ἐπίθοιτο κεκακωμένοις πολέμῳ
τε καὶ λιμῷ ἀντέχειν. θεῶν δέ τις εὔνοια, οἷς φροντὶς
ἦν μὴ περιιδεῖν ὑπὸ τοῖς ἐχθροῖς Ῥωμαίους γενομένους,
ἐκφανέστατα καὶ τότε τὴν ἑαυτῆς δύναμιν ἀπεδείξατο.
τοσοῦτος γάρ τις ἄφνω εἰς τὰς πόλεις τῶν
Οὐολούσκων φθόρος λοιμικὸς ἐνέσκηψεν, ὅσος ἐν οὐδενὶ
ἄλλῳ τόπῳ μνημονεύεται γενόμενος οὔθ᾽ Ἑλλάδος οὔτε
βαρβάρου γῆς, πᾶσαν ἡλικίαν καὶ τύχην καὶ φύσιν
ἐρρωμένων τε καὶ ἀσθενῶν σωμάτων ὁμοίως διεργαξόμενος.
<pb id="v.3p.21" />
ἐδήλωσε δὲ τὴν ὑπερβολὴν τῆς συμφορᾶς πόλις 
ἐπιφανὴς τῶν Οὐολούσκων, Οὐέλιτραι ὄνομα αὐτῇ,
μεγάλη τε καὶ πολυάνθρωπος οὖσα τέως, ἧς ὁ λοιμὸς
<milestone unit="reiskpage" n="1341" />μίαν ὑπελείπετο μοῖραν ἐκ τῶν δέκα, τὰς δ᾽ ἄλλας
ὑπολαβὼν ἀπήνεγκε. <milestone unit="section" n="5" />τελευτῶντες δ᾽ οὖν ὅσοι περιῆσαν 
ἐκ τῆς συμφορᾶς πρεσβευσάμενοι Ῥωμαίοις ἔφρασαν
τὴν ἐρημίαν καὶ παρέδοσαν τὴν πόλιν. ἔτυχον δὲ καὶ
πρότερον ἐποίκους ἐκ τῆς Ῥώμης εἰληφότες, ἀφ᾽ ἧς
αἰτίας καὶ τὸ δεύτερον <del status="unremarkable">τοὺς</del> κληρούχους παρ᾽ αὐτῶν
ᾔτουν. 
</p></div2>

<div2 type="chapter" n="13" org="uniform" sample="complete">
<p><milestone unit="section" n="1" />
ταῦτα τοῖς Ῥωμαίοις μαθοῦσι τῆς μὲν συμφορᾶς
οἶκτος εἰσῄει, καὶ οὐδὲν ᾤοντο δεῖν τοῖς ἐχθροῖς
ἐπὶ τοιαύταις τύχαις μνησικακεῖν, ὡς ἱκανὰς δεδωκόσι
τοῖς θεοῖς ὑπὲρ σφῶν δίκας ἀνθ᾽ ὧν ἔμελλον δράσειν:
Οὐελίτρας δὲ παραλαμβάνειν ἐδόκει κληρούχων οὐκ 
ὀλίγων ἀποστολῇ πολλὰ τὰ συμφέροντα ἐκ τοῦ πράγματος
ἐπιλογιζομένοις. <milestone unit="section" n="2" />τό τε γὰρ χωρίον ἱκανὸν εἶναι 
ἐφαίνετο φυλακῇ ἀξιόχρεῳ καταληφθὲν οἷς ἂν νεωτερίζειν
ἢ παρακινεῖν τι βουλομένοις ᾖ μέγα κώλυμα καὶ
<milestone unit="reiskpage" n="1342" />ἐμπόδιον εἶναι: ἥ τ᾽ ἀπορία τῆς τροφῆς ἡ κατέχουσα 
τὴν πόλιν οὐ παρ᾽ ὀλίγον μετριωτέρα γενήσεσθαι
ὑπωπτεύετο, εἰ μετασταίη τις ἐξ αὐτῆς ἀπὸ τοῦ πλήθους
μοῖρα ἀξιόλογος. μάλιστα δ᾽ ἡ στάσις ἀναρριπιζομένη,
πρὶν ἢ πεπαῦσθαι καλῶς ἔτι τὴν προτέραν,
<milestone unit="section" n="3" />ἐνῆγεν αὐτοὺς ψηφίζεσθαι τὸν ἀπόστολον. πάλιν γάρ, 
ὥσπερ καὶ πρότερον, ὁ δῆμος ἠρεθίζετο καὶ δι᾽ ὀργῆς
<pb id="v.3p.22" />
εἶχε τοὺς πατρικίους, πολλοί τε καὶ χαλεποὶ κατ᾽ αὐτῶν
ἐγίνοντο λόγοι τῶν μὲν ὀλιγωρίαν ἐγκαλούντων καὶ
ῥᾳθυμίαν, ὅτι οὐκ ἐκ πολλοῦ προείδοντο τὴν ἐσομένην
τοῦ σίτου σπάνιν καὶ προὐμηχανήσαντο τὰ πρὸς τὴν
συμφορὰν ἀλεξήματα, τῶν δ᾽ ἐξ ἐπιβουλῆς ὑπ᾽ αὐτῶν
γεγονέναι <add>τὴν</add> σιτοδείαν ἀποφαινόντων δι᾽ ὀργήν τε
καὶ ἐπιθυμίαν τοῦ κακῶσαι τὸ δημοτικὸν ἀναμνήσει
τῆς ἀποστάσεως. <milestone unit="section" n="4" />διὰ ταύτας μὲν δὴ τὰς αἰτίας ἡ τῶν
κληρούχων ἀποστολὴ ταχεῖα ἐγίνετο τριῶν ἀποδειχθέντων
ἀνδρῶν ὑπὸ τῆς βουλῆς ἡγεμόνων. τῷ δήμῳ δὲ
κατ᾽ ἀρχὰς μὲν ἦν ἀσμένῳ τοὺς κληρούχους διαλαγχάνειν
ὡς λιμοῦ τ᾽ ἀπαλλαχθησομένῳ καὶ χώραν οἰκήσοντι <milestone unit="reiskpage" n="1343" />
εὐδαίμονα: ἔπειτ᾽ ἐνθυμουμένῳ τὸν λοιμόν, ὃς.
ἐν τῇ μελλούσῃ αὐτὸν ὑποδέχεσθαι πόλει πολὺς γενόμενος
τούς τ᾽ οἰκήτορας διεφθάρκει καὶ δέος παρεῖχε,
μὴ καὶ τοὺς ἐποίκους ταὐτὸν ἐργάσηται, μεθίστατο
κατὰ μικρὸν εἰς τἀναντία ἡ γνώμη, ὥστ᾽ οὐ πολλοί
τινες ἐφάνησαν οἱ μετέχειν βουλόμενοι τῆς ἀποικίας,
ἀλλὰ πολὺ ἐλάττους ὧν ἡ βουλὴ ἐψηφίσατο, καὶ οὗτοι
δ᾽ ἤδη σφῶν αὐτῶν κατεγνώκεσαν ὡς κακῶς βεβουλευμένων
καὶ ὑπανεδύοντο τὴν ἔξοδον. <milestone unit="section" n="5" />κατελήφθη μέντοι
τοῦτο τὸ μέρος καὶ τὸ ἄλλο τὸ μὴ ἑκουσίως συναιρόμενον
τῆς ἐξόδου ψηφισαμένης τῆς βουλῆς ἐξ ἁπάντων
<pb id="v.3p.23" />
γενέσθαι Ῥωμαίων κλήρῳ τὴν ἔξοδον, κατὰ δὲ τῶν
λαχόντων, εἰ μὴ ἐξίοιεν, χαλεπὰς καὶ ἀπαραιτήτους
θεμένης ζημίας. οὗτός τε δὴ ὁ στόλος εἰς Οὐελίτρας
<milestone unit="reiskpage" n="1344" />εὐπρεπεῖ ἀνάγκῃ καταληφθεὶς ἀπεστάλη, καὶ ἕτερος
αὖθις οὐ πολλαῖς ἡμέραις ὕστερον εἰς Νώρβαν πόλιν, 
ἥ ἐστι τοῦ Λατίνων ἔθνους οὐκ ἀφανής.
</p></div2>

<div2 type="chapter" n="14" org="uniform" sample="complete">
<p><milestone unit="section" n="1" />
ἐγένετο δ᾽ οὐδὲν τῶν ἐκ λογισμοῦ τοῖς
πατρικίοις κατὰ γοῦν τὴν ἐλπίδα λωφήσειν τὴν στάσιν,
ἀλλ᾽ οἱ περιλειφθέντες ἔτι χείρους ταῖς ὀργαῖς ἦσαν
καὶ πολλῇ τῇ καταβοῇ τῶν βουλευτῶν ἐχρῶντο κατά 
τε συστροφὰς καὶ ἑταιρίας, ὀλίγοι μὲν συνιόντες τὸ
πρῶτον, ἔπειτ᾽ ἀθρόοι συντονωτέρας ἤδη γινομένης
τῆς ἀπορίας καὶ συνδραμόντες εἰς τὴν ἀγορὰν τοὺς
δημάρχους ἐβόων. <milestone unit="section" n="2" />συναχθείσης δ᾽ ὑπ᾽ αὐτῶν ἐκκλησίας 
παρελθὼν Σπόριος Σικίνιος, ὃς ἦν τοῦ ἀρχείου 
τότε ἡγεμών, αὐτός τε πολὺς ἔρρει κατὰ τῆς βουλῆς
αὔξων ὡς μάλιστ᾽ ἐνῆν τὸν κατ᾽ αὐτῆς φθόνον, καὶ
τοὺς ἄλλους ἠξίου λέγειν ἃ φρονοῦσιν εἰς τὸ κοινόν,
<milestone unit="reiskpage" n="1345" />μάλιστα δὲ τὸν Σικίνιον καὶ τὸν Βροῦτον ἀγορανόμους
τότ᾽ ὄντας ἀνακαλῶν ἑκάτερον ἐξ ὀνόματος, οἳ 
καὶ τῆς πρώτης ἀποστάσεως τῷ δήμῳ ἦρξαν, καὶ τὴν
δημαρχικὴν ἐξουσίαν εἰσηγησάμενοι πρῶτοι αὐτῆς ἔτυχον.
<milestone unit="section" n="3" />παρελθόντες δ᾽ οὗτοι τοὺς κακοηθεστάτους τῶν 
λόγων ἐκ πολλοῦ παρεσκευασμένοι διεξῄεσαν, ἃ τοῖς
πολλοῖς ἀκούειν ἦν βουλομένοις, ὡς ἐκ προνοίας τε 
καὶ ἐπιβουλῆς ὑπὸ τῶν πλουσίων γένοιθ᾽ ἡ περὶ τὸν
<pb id="v.3p.24" />
σῖτον ἀπορία, ἐπειδὴ τὴν ἐλευθερίαν ἀκόντων ἐκείνων
ὁ δῆμος ἐκ τῆς ἀποστάσεως εὕρετο. <milestone unit="section" n="4" />ἰσομοιρεῖν τ᾽ οὐδὲ
κατὰ μικρὸν ἀπέφαινον τῆς συμφορᾶς τοῖς πένησι τοὺς
εὐπόρους: ἐκείνοις μὲν γὰρ εἶναι καὶ τροφὰς ἐν ἀφανεῖ
ἀποκειμένας καὶ χρήματα, οἷς ὠνούμενοι τὰς ἐπεισάκτους
ἀγορὰς ἐν πολλῇ ὑπεροψίᾳ ἦσαν τοῦ κακοῦ, τοῖς
δὲ δημόταις ἀμφότερα ταῦτ᾽ ἀπόρως ἔχειν: τήν τ᾽ ἀποστολὴν
τῶν κληρούχων, ἣν ἐποιήσαντο εἰς νοσερὰ χωρία,
ἐκβολὴν ἀποφαίνοντες εἰς προφανῆ καὶ μακρῷ χείρονα
ὄλεθρον, αὔξοντες ὡς μάλιστα δυνατοὶ ἦσαν τῷ λόγῳ
τὰ δεινά, καὶ τί πέρας ἔσται τῶν κακῶν ἀξιοῦντες
μαθεῖν, ὑπομιμνήσκοντές τε τῶν παλαιῶν αὐτοὺς αἰκισμῶν, <milestone unit="reiskpage" n="1346" />
οἷς ὑπὸ τῶν πλουσίων ἔτυχον αἰκισθέντες, καὶ
<milestone unit="section" n="5" />τἆλλα τὰ ὅμοια τούτοις κατὰ πολλὴν ἄδειαν διεξιόντες.
τελευτῶν δ᾽ ὁ Βροῦτος εἰς ἀπειλήν τινα τοιάνδε κατέκλεισε
τὸν λόγον, ὡς εἰ βουληθεῖεν αὐτῷ πείθεσθαι
διὰ ταχέων προσαναγκάσων τοὺς ἐκκαύσαντας τὸ δεινὸν
<add>καὶ</add> κατασβέσαι. ἡ μὲν δὴ ἐκκλησία διελύετο.
</p></div2>

<div2 type="chapter" n="15" org="uniform" sample="complete">
<p><milestone unit="section" n="1" />
οἱ δ᾽ ὕπατοι τῇ κατόπιν ἡμέρᾳ συνεκάλουν
τὴν βουλὴν περίφοβοι ὄντες ἐπὶ τοῖς καινοτομουμένοις
καὶ τὴν τοῦ Βρούτου δημοκοπίαν εἰς μέγα τι κακὸν
ἀποσκήψειν οἰόμενοι. πολλοὶ μὲν δὴ καὶ παντοδαποὶ
ὑπό τ᾽ αὐτῶν ἐκείνων ἐρρήθησαν ἐν τῷ συνεδρίῳ λόγοι
καὶ ὑπὸ τῶν ἄλλων πρεσβυτέρων, τῶν μὲν οἰομένων
δεῖν θεραπεύειν τὸν δῆμον ἁπάσῃ εὐπροσηγορίᾳ λόγων
<pb id="v.3p.25" />
καὶ ὑποσχέσει ἔργων καὶ τοὺς ἡγεμόνας αὐτοῦ μετριωτέρους
παρασκευάζειν, τιθέντας εἰς μέσον τὰ πράγματα
καὶ μετὰ σφῶν ὑπὲρ τοῦ κοινῇ συμφέροντος παρακαλοῦντας
σκοπεῖν. <milestone unit="section" n="2" />τῶν δὲ μηθὲν ἐνδιδόναι μαλακὸν 
<milestone unit="reiskpage" n="1347" />συμβουλευόντων πρὸς ὄχλον αὐθάδη καὶ ἀμαθῆ <add>ἢ</add> 
θρασεῖάν τε καὶ ἀνύποιστον δημοκόπων ἀνθρώπων
μανίαν, ἀλλ᾽ ἀπολογεῖσθαι μέν, ὡς οὐδὲν εἴη τῶν
γεγονότων παρὰ τῶν πατρικίων αἴτιον, καὶ ὑπισχνεῖσθαι
πρόνοιαν ἕξειν τοῦ κακοῦ τὴν δυνατήν, τοῖς δὲ
ταράττουσι τὸν δῆμον ἐπιτιμᾶν καὶ προαγορεύειν, ὡς 
εἰ μὴ παύσονται τὴν στάσιν ἀναρριπίζοντες ἀξίας
τίσουσι δίκας. <milestone unit="section" n="3" />ταύτης ἡγεῖτο τῆς γνώμης Ἄππιος, καὶ 
ἦν ἡ νικῶσα αὕτη πολλῆς ἐμπεσούσης πάνυ τοῖς συνέδροις
φιλονεικίας: ὥστε καὶ τὸν δῆμον ὑπὸ τῆς βοῆς
αὐτῶν ἐξακουομένης ἐπὶ πολὺ ταραχθέντα συνδραμεῖν 
ἐπὶ τὸ βουλευτήριον, καὶ πᾶσαν ὀρθὴν ἐπὶ τῇ προσδοκίᾳ
<milestone unit="section" n="4" />γενέσθαι τὴν πόλιν. μετὰ δὲ τοῦθ᾽ οἱ μὲν 
ὕπατοι προελθόντες συνεκάλουν τὸν δῆμον εἰς ἐκκλησίαν:
ἦν δ᾽ οὐ πολὺ τῆς ἡμέρας ἔτι τὸ λειπόμενον:
καὶ παρελθόντες ἐπειρῶντο τὰ δόξαντα σφίσιν ἐν τῇ 
βουλῇ λέγειν. ἐνίσταντο δ᾽ αὐτοῖς οἱ δήμαρχοι, καὶ
οὐκ ἦν ἐν μέρει οὐδ᾽ ἐν κόσμῳ γινόμενος παρ᾽ ἀμφοῖν
<pb id="v.3p.26" />
ὁ λόγος. ἐβόων γὰρ ἅμα καὶ ἐξέκλειον ἀλλήλους, ὥστε <milestone unit="reiskpage" n="1348" />
μὴ ῥᾴδιον εἶναι τοῖς παροῦσι τὰς διανοίας αὐτῶν <del status="unremarkable">ὅ
τι βούλονται</del> συνιδεῖν.
</p></div2>

<div2 type="chapter" n="16" org="uniform" sample="complete">
<p><milestone unit="section" n="1" />
ἐδικαίουν δ᾽ οἱ μὲν ὕπατοι τὴν κρείττονα
ἔχοντες ἐξουσίαν ἁπάντων ἄρχειν τῶν ἐν τῇ πόλει, οἱ
δὲ δήμαρχοι τὴν ἐκκλησίαν ἑαυτῶν εἶναι χωρίον ὥσπερ
ἐκείνων τὴν βουλήν, καὶ ὁπόσα ἐπὶ τοῖς δημόταις ἦν
κρίνειν τε καὶ ψηφίζεσθαι, τούτων αὐτοὶ πᾶν ἔχειν τὸ
κρίτος. συνηγωνίζετο δὲ τοῖς μὲν ἡ πληθὺς ἐπιβοῶσα
καὶ ὁμόσε χωρεῖν, εἰ δέοι, τοῖς κωλύουσι παρεσκευασμένη,
τοῖς δ᾽ ὑπάτοις οἱ πατρίκιοι συστρέψαντες
αὑτούς. <milestone unit="section" n="2" />ἐγίνετο δὲ πολὺς ἀγὼν περὶ τοῦ μὴ εἶξαι
ἑκατέροις, ὡς ἐν μιᾷ τῇ τότε ἥττῃ παραχωρουμένης
τῆς εἰς τὸν λοιπὸν χρόνον ἑκατέρων δικαιώσεως. ἥλιός
τε περὶ καταφορὰν ἦν ἤδη, καὶ συνέτρεχεν ἐκ τῶν
οἰκιῶν τὸ ἄλλο πλῆθος εἰς τὴν ἀγοράν, καὶ ἔμελλον,
εἰ νὺξ ἐπιλαμβάνοι τὴν ἔριν, εἰς πληγάς τε καὶ λίθων
χωρήσειν βολάς. <milestone unit="section" n="3" />ἵνα δὴ μὴ τοῦτο γένοιτο, προελθὼν ὁ <milestone unit="reiskpage" n="1349" />
Βροῦτος τοὺς ὑπάτους ἠξίου δοῦναι λόγον αὐτῷ, παύσειν
ὑπισχνούμενος τὴν στάσιν. κἀκεῖνοι δόξαντες σφίσι
παρακεχωρῆσθαι, ὅτι τῶν δημάρχων παρόντων οὐ παρ᾽
ἐκείνων ὁ δημαγωγὸς ᾐτήσατο τὴν χάριν, ἐπιτρέπουσιν
αὐτῷ λέγειν. σιωπῆς δὲ γενομένης ἄλλο μὲν οὐδὲν ὁ
Βροῦτος εἶπεν, ἠρώτησε δὲ τοὺς ὑπάτους τοιάνδε τινὰ
<milestone unit="section" n="4" /> ἐρώτησιν: ἆρά γ᾽, ἔφη, μέμνησθ᾽, ὅτι διαλυομένοις
<pb id="v.3p.27" />
ἡμῖν τὴν στάσιν τοῦτο συνεχωρήθη τὸ δίκαιον ὑφ᾽
ὑμῶν, ὅταν οἱ δήμαρχοι συναγάγωσι τὸν δῆμον ὑπὲρ
ὁτουδήτινος, μὴ παρεῖναι τῇ συνόδῳ τοὺς πατρικίους
μηδ᾽ ἐνοχλεῖν; μεμνήμεθ᾽, ἔφησεν ὁ Γεγάνιος. καὶ ὁ
Βροῦτος ὑποφέρει: τί οὖν παθόντες ἐμποδὼν ἵστασθ᾽ 
ἡμῖν καὶ οὐκ ἐᾶτε τοὺς δημάρχους ἃ βούλονται λέγειν;
ἀποκρίνεται πρὸς ταῦθ᾽ ὁ Γεγάνιος: ὅτι οὐκ αὐτοὶ
συνεκάλεσαν τὸν δῆμον εἰς τὴν ἐκκλησίαν, ἀλλ᾽ ἡμεῖς
οἱ ὕπατοι. εἰ μὲν οὖν ὑπὸ τούτων ἡ σύνοδος ἐγένετο,
οὐθὲν ἂν ἠξιοῦμεν οὔτε κωλύειν οὔτε πολυπραγμονεῖν: 
ἐπειδὴ δ᾽ ἡμεῖς συνηγάγομεν τὴν ἐκκλησίαν, οὐχὶ
<milestone unit="reiskpage" n="1350" />τούτους ἀγορεύειν κωλύομεν, ἀλλ᾽ ὑπὸ τούτων αὐτοὶ
<milestone unit="section" n="5" />κωλύεσθαι οὐ δικαιοῦμεν. καὶ ὁ Βροῦτος ὑποτυχών: 
νικῶμεν, ἔφησεν, ὦ δημόται, καὶ παρακεχώρηται ἡμῖν
ὑπὸ τῶν διαφόρων ὅσα ἠξιοῦμεν. νῦν μὲν οὖν ἄπιτε 
καὶ παύσασθε φιλονεικοῦντες: αὔριον δ᾽ ὑμῖν ὑπισχνοῦμαι
φανερὰν ποιήσειν ὅσην ἔχετε ἰσχύν. καὶ
ὑμεῖς γ᾽, ὦ δήμαρχοι, παραχωρήσατε αὐτοῖς τῆς ἀγορᾶς
ἐν τῷ παρόντι: οὐ γὰρ εἰς τέλος παραχωρήσετε: μαθόντες
δ᾽ ὅσον ἔχει κράτος ὑμῶν ἡ ἀρχή: γνώσεσθε 
γὰρ οὐκ εἰς μακράν: ἐγὼ τοῦθ᾽ ὑμῖν ὑποδέχομαι ποιήσειν
φανερόν: μετριωτέραν αὐτῶν ἀποδώσετε τὴν ὑπερηφανίαν.
ἐὰν δὲ φενακίζων ὑμᾶς εὑρεθῶ, χρήσασθ᾽ ὅ
τι βούλεσθέ μοι.
</p></div2>

<div2 type="chapter" n="17" org="uniform" sample="complete">
<p><milestone unit="section" n="1" />
οὐθενὸς δὲ πρὸς ταῦτ᾽ ἀντιλέξαντος ἀπῄεσαν 
ἐκ τῆς ἐκκλησίας οὐ τὰς ὁμοίας ὑπολήψεις ἔχοντες
<pb id="v.3p.28" />
ἑκάτεροι: ἀλλ᾽ οἱ μὲν ἄποροι δοκοῦντές τι περιττὸν
ἐξευρηκέναι τὸν Βροῦτον καὶ οὐκ εἰκῆ ὑποσχέσθαι <milestone unit="reiskpage" n="1351" />
πρᾶγμα τηλικοῦτον, οἱ δὲ πατρίκιοι περιφρονοῦντες
τὴν κουφότητα τοῦ ἀνθρώπου καὶ τῶν ὑποσχέσεων τὴν
τόλμαν ἕως λόγου χωρήσειν οἰόμενοι: μηθὲν γὰρ ὑπὸ
τῆς βουλῆς συγκεχωρῆσθαι τοῖς δημάρχοις ἔξω τοῦ
βοηθεῖν τοῖς ἀδικουμένοις τῶν δημοτικῶν. οὐ μὴν
ἅπασί γ᾽ εἰσῄει καὶ μάλιστα τοῖς πρεσβυτέροις ὀλιγωρία
τοῦ πράγματος, ἀλλὰ προσέχειν, μή τι ἀνήκεστον ἡ τοῦ
<milestone unit="section" n="2" /> ἀνδρὸς ἐξεργάσηται μανία. τῇ δ᾽ ἑξῆς νυκτὶ κοινωσάμενος
τοῖς δημάρχοις ὁ Βροῦτος τὴν ἑαυτοῦ γνώμην
καὶ παρασκευασάμενος χεῖρα οὐκ ὀλίγην δημοτῶν κατέβαινε
μετ᾽ αὐτῶν εἰς τὴν ἀγοράν: καὶ πρὶν ἡμέραν
λαμπρὰν γενέσθαι καταλαβόμενοι τὸ Ἡφαιστεῖον, ἔνθα
ἦν ἔθος αὐτοῖς ἐκκλησιάζειν, ἐκάλουν μὲν εἰς ἐκκλησίαν
τὸν δῆμον. πληρωθείσης δὲ τῆς ἀγορᾶς: ὄχλος
γὰρ ὅσος οὔπω πρότερον συνῆλθε: παρελθὼν Σικίνιος
ὁ δήμαρχος πολὺν μὲν ἐποιήσατο κατὰ τῶν πατρικίων
λόγον, ἅπανθ᾽ ὑπομιμνήσκων ὅσα κατὰ τῶν δημοτικῶν
αὐτοῖς ἐπράχθη: ἔπειθ᾽ ὑπὲρ τῆς παρελθούσης <milestone unit="reiskpage" n="1352" />
ἡμέρας ἐδίδασκεν, ὡς κεκωλυμένος ὑπ᾽ αὐτῶν εἴη λόγου
τυχεῖν καὶ τὴν ἐξουσίαν τῆς ἀρχῆς ἀφῃρημένος. <milestone unit="section" n="3" />τίνος
<pb id="v.3p.29" />
γὰρ ἂν ἔτι γενοίμεθ᾽, ἔφη, κύριοι τῶν ἄλλων, εἰ μηδὲ
τοῦ λέγειν ἐσόμεθα; πῶς δ᾽ ἄν τινι ὑμῶν ἀδικουμένῳ
πρὸς αὐτῶν βοηθεῖν δυναίμεθα, εἰ τὴν ἐξουσίαν τοῦ
συνάγειν ὑμᾶς ἀφαιρεθείημεν; ἄρχουσι γὰρ δήπου
παντὸς ἔργου λόγοι, καὶ οὐκ ἄδηλον, ὅτι οἷς εἰπεῖν ἃ 
φρονοῦσιν οὐκ ἔξεστιν, οὐδὲ πρᾶξαι ἂν ἐξείη, ἃ βούλονται.
ἢ κομίζεσθ᾽ οὖν, ἔφη, τὴν ἐξουσίαν, ἣν δεδώκατε
ἡμῖν, εἰ μὴ μέλλετε βεβαιοῦν αὐτῇ τἀσφαλές, ἢ
νόμῳ γραφέντι κωλύσατε τοὺς ἐμποδὼν ἡμῖν τὸ λοιπὸν
ἐσομένους. <milestone unit="section" n="4" />τοιαῦτα διαλεχθείς, ἐπικελεύσαντος αὐτῷ 
τοῦ δήμου μεγάλῃ βοῇ τὸν νόμον εἰσφέρειν, ἔχων αὐτὸν
ἤδη γεγραμμένον ἀνεγίνωσκε καὶ ψῆφον δίδωσι τῷ
<milestone unit="reiskpage" n="1353" />πλήθει περὶ αὐτοῦ παραχρῆμα ἐπενεγκεῖν. οὐ γὰρ ἐδόκει
τὸ πρᾶγμα δεῖσθαι ἀναβολῆς οὐδὲ μελλησμοῦ, μή τι
ἄλλο κώλυμα γένηται πρὸς τῶν ὑπάτων. <milestone unit="section" n="5" />ἦν δὲ τοιόσδε 
ὁ νόμος: δημάρχου γνώμην ἀγορεύοντος ἐν δήμῳ μηδεὶς
λεγέτω μηδὲν ἐναντίον μηδὲ μεσολαβείτω τὸν
λόγον. ἐὰν δέ τις παρὰ ταῦτα ποιήσῃ, διδότω τοῖς
δημάρχοις ἐγγυητὰς αἰτηθεὶς εἰς ἔκτισιν ἧς ἂν ἐπιθῶσιν
αὐτῷ ζημίας. ὁ δὲ μὴ διδοὺς ἐγγυητὴν θανάτῳ 
ζημιούσθω, καὶ τὰ χρήματ᾽ αὐτοῦ ἱερὰ ἔστω. τῶν δ᾽
ἀμφισβητούντων πρὸς ταύτας τὰς ζημίας αἱ κρίσεις
ἔστωσαν ἐπὶ τοῦ δήμου. <milestone unit="section" n="6" />τοῦτον τὸν νόμον ἐπιψηφίσαντες 
οἱ δήμαρχοι διέλυσαν τὴν ἐκκλησίαν: καὶ ὁ δῆμος
ἀπῄει πολλῆς γεγονὼς μεστὸς εὐθυμίας, τῷ δὲ Βρούτῳ 
<pb id="v.3p.30" />
μεγάλην χάριν εἰδώς, ἐκείνου δοκῶν εἶναι τὸ ἐνθύμημα τοῦ νόμου.
</p></div2>

<div2 type="chapter" n="18" org="uniform" sample="complete">
<p><milestone unit="section" n="1" />
μετὰ τοῦτο πολλαὶ καὶ περὶ πολλῶν ἐγίνοντο
τοῖς δημάρχοις πρὸς τοὺς ὑπάτους ἀντιλογίαι,
καὶ οὔθ᾽ ὁ δῆμος ὁπόσα ἡ βουλὴ ψηφίσαιτο κύρια
ἡγεῖτο, οὔθ᾽ ὧν ὁ δῆμος γνοίη τῇ βουλῇ φίλον τι ἦν:
ἀντιπαρατεταγμένοι δὲ καὶ δι᾽ ὑποψίας ἔχοντες ἀλλήλους <milestone unit="reiskpage" n="1354" />
διετέλουν. οὐ μὴν τό γε μῖσος αὐτῶν εἰς ἔργον
τι ἀνήκεστον ἐχώρησεν, οἷα ἐν ταῖς τοιαύταις φιλεῖ
<milestone unit="section" n="2" /> γίνεσθαι ταραχαῖς. οὔτε γὰρ οἱ πένητες ἐπὶ τὰς οἰκίας
ὥρμησαν τῶν πλουσίων, ἔνθα ὑπελάμβανόν τινας εὑρήσειν
ἀποκειμένας τροφάς, ἢ τὴν ἐν τῷ φανερῷ ἀγορὰν
ἁρπάζειν ἐπεβάλοντο, ἀλλ᾽ ὑπομένοντες ὠνεῖσθαι πολλοῦ
διαφόρου μικρά, καὶ ὁπότ᾽ ἐξαπορηθεῖεν ἀργυρίου τὰς
ἐκ γῆς ῥίζας τε καὶ βοτάνας σιτούμενοι ἠνείχοντο:
οὔθ᾽ οἱ πλούσιοι βιασάμενοι τοὺς ἀσθενεστέρους τῇ τ᾽
οἰκείᾳ δυνάμει καὶ τῇ παρὰ τῶν πελατῶν πολλῇ οὔσῃ
κατασχεῖν αὐτοὶ τὴν πόλιν ἠξίωσαν τοὺς μὲν ἐξελάσαντες
ἐξ αὐτῆς, τοὺς δ᾽ ἀποκτείναντες, ἀλλὰ διέμενον
ὥσπερ οἱ σωφρονέστατα πολιτευόμενοι πρὸς τοὺς υἱοὺς <milestone unit="reiskpage" n="1355" />
πατέρες εὐνοούσῃ καὶ κηδομένῃ τῇ ὀργῇ πρὸς τὰς
ἁμαρτάδας αὐτῶν χρώμενοι. <milestone unit="section" n="3" />τοιαύτης δὲ καταστάσεως
οὔσης περὶ τὴν Ῥώμην αἱ πλησιόχωροι πόλεις ἐκάλουν
τοὺς βουλομένους οἰκεῖν παρὰ σφίσι Ῥωμαίων πολιτείας
τε μεταδόσει καὶ ἄλλων φιλανθρώπων ἐλπίσιν
ὑπαγόμεναι, αἱ μὲν ἀπὸ τοῦ βελτίστου δι᾽ εὔνοιάν τε
<pb id="v.3p.31" />
καὶ ἔλεον τῆς συμφορᾶς, αἱ δὲ πλείους διὰ φθόνον
τῆς πάλαι ποτὲ εὐτυχίας. καὶ ἦσαν οἱ ἀπαναστάντες
πανοικεσίᾳ καὶ μεταθέμενοι τὰς οἰκήσεις ἑτέρωσε πολλοὶ
πάνυ: ὧν οἱ μὲν ἀνέστησαν αὖθις, ἐπειδὴ κατέστη τὰ
πράγματα τῆς πόλεως, οἱ δὲ καὶ διέμειναν. 
</p></div2>

<div2 type="chapter" n="19" org="uniform" sample="complete">
<p><milestone unit="section" n="1" />
ταῦτα δ᾽ ὁρῶσι τοῖς ὑπάτοις ἐδόκει τῆς
βουλῆς ἐπιτρεπούσης στρατοπέδου ποιεῖσθαι καταγραφὴν
καὶ ἐξάγειν ἔξω τὴν δύναμιν: εἰλήφεσαν δ᾽ ἀφορμὴν
τῷ ἐγχειρήματι πρέπουσαν ἐπιδρομάς τε καὶ λεηλασίας
κακουμένης τῆς χώρας ὑπὸ τῶν πολεμίων θαμινά, τά 
<milestone unit="reiskpage" n="1356" />τ᾽ ἄλλα, ὅσα ἐκ τοῦ πράγματος χρηστὰ ἦν, ἐπιλογιζομένοις,
ὑπερορίου στρατιᾶς ἐκπεμφθείσης ὡς εὐπορωτέρᾳ
μὲν ἕξουσι τῇ ἀγορᾷ χρῆσθαι οἱ ὑπολειφθέντες
ἐλάττους γενόμενοι, ἐν ἀφθονωτέροις δὲ διάξουσι τοῖς
ἐπιτηδείοις οἱ τὰ ὅπλα ἔχοντες ἐκ τῶν πολεμίων ἐπισιτιζόμενοι, 
λωφήσει δ᾽ ἡ στάσις, ὅσον ἂν ἡ στρατεία
κατέχῃ χρόνον: μάλιστα δ᾽ ἐφαίνετο ἔργῳ βεβαιώσειν αὐτῶν
τὰς διαλλαγὰς συστρατευόντων ἀλλήλοις πατρικίων
καὶ δημοτῶν ἡ γενησομένη παρὰ τοὺς κινδύνους κακῶν
τε καὶ ἀγαθῶν ἰσομοιρία. <milestone unit="section" n="2" />ἀλλ᾽ οὐκ ἦν τὸ πλῆθος ὑπήκοον 
αὐτοῖς οὐδ᾽ ὥσπερ πρότερον ἑκούσιον ὑπήντα
πρὸς τὴν καταγραφήν: ἀνάγκην δὲ προσφέρειν τοῖς μὴ
βουλομένοις οὐκ ἐδικαίουν τὴν ἐκ τῶν νόμων οἱ ὕπατοι:
ἀλλ᾽ ἐκ τῶν πατρικίων ἐθέλονταί τινες κατεγράφησαν
<pb id="v.3p.32" />
ἅμα τοῖς πελάταις, καὶ αὐτοῖς ἐξιοῦσιν ὀλίγον τι ἀπὸ
<milestone unit="section" n="3" />τοῦ δήμου μέρος συνεστράτευεν. ἡγεμὼν δὲ τῶν ἐξελθόντων
ἦν Γάιος Μάρκιος ὁ τὴν Κοριολάνων πόλιν <milestone unit="reiskpage" n="1357" />
ἑλὼν κἂν τῇ πρὸς Ἀντιάτας ἀριστεύσας μάχῃ, καὶ οἱ
πλεῖστοι τῶν ἀραμένων τὰ ὅπλα δημοτῶν τοῦτον ἐξιόντα
ὁρῶντες ἐπερρώσθησαν, οἱ μὲν δι᾽ εὔνοιαν, οἱ δὲ τοῦ
κατορθώσειν ἐλπίδι: περιβόητος γὰρ ἦν ἤδη ὁ ἀνήρ,
καὶ δέος αὐτοῦ μέγα παρὰ τοῖς πολεμίοις ἐγεγόνει.
<milestone unit="section" n="4" />αὕτη προελθοῦσα ἡ στρατιὰ μέχρι πόλεως Ἀντίου δίχα
<add>πόνου</add> σίτου πολλοῦ καταληφθέντος ἐν τοῖς ἀγροῖς
καὶ ἀνδραπόδων καὶ βοσκημάτων συχνῶν ἐγκρατὴς ἐγένετο,
καὶ μετ᾽ οὐ πολὺ παρῆν εὐπορωτέρα γεγονυῖα
τοῖς κατὰ τὸν βίον, ὥστε τοῖς ὑπομείνασι πολλὴν κατήφειαν
καὶ κατάμεμψιν τῶν δημαγωγῶν ἐμπεσεῖν, δι᾽ <milestone unit="section" n="5" /> οὓς ἀποστερεῖσθαι ἐδόκουν τῆς ὁμοίας εὐτυχίας. ὁ μὲν
δὴ Γεγάνιος καὶ Μηνύκιος οἱ τοῦτον τὸν ἐνιαυτὸν
ὑπατεύοντες ἐν μεγάλοις καὶ παντοδαποῖς χειμῶσι γενόμενοι
καὶ πολλάκις ἀνατρέψαι κινδυνεύσαντες τὴν πόλιν
οὐθὲν δεινὸν εἰργάσαντο, ἀλλὰ διέσωσαν τὰ κοινὰ <milestone unit="reiskpage" n="1358" />
φρονιμώτερον μᾶλλον ἢ εὐτυχέστερον τοῖς συμβαίνουσι χρησάμενοι.
</p></div2>

<div2 type="chapter" n="20" org="uniform" sample="complete">
<p><milestone unit="section" n="1" />
οἱ δὲ μετ᾽ αὐτοὺς ἀποδειχθέντες ὕπατοι
Μάρκος Μηνύκιος Αὐγουρῖνος καὶ Αὖλος Σεμπρώνιος
Ἀτρατῖνος δεύτερον καταστάντες ἐπὶ τὴν ἀρχήν, ἄνδρες
<pb id="v.3p.33" />
οὔθ᾽ ὅπλων οὔτε λόγων ἄπειροι, προνοίᾳ μὲν ἐχρήσαντο
πολλῇ σίτου τε καὶ τῆς ἄλλης ἀγορᾶς ἐμπλῆσαι
τὴν πόλιν, ὡς ἐν τῇ κατ᾽ αὐτὴν εὐετηρίᾳ τῆς ὁμονοίας
τοῦ πλήθους κειμένης: οὐ μὴν ἐξεγένετό γ᾽ αὐτοῖς
ἀμφοτέρων ἅμα τούτων τυχεῖν, ἀλλὰ συνεισῆλθεν ἅμα 
τῷ κόρῳ τῶν ἀγαθῶν ἡ τῶν χρησαμένων αὐτοῖς ὕβρις.
<milestone unit="section" n="2" />καὶ τότε δὴ μέγιστος κατέλαβε τὴν Ῥώμην κίνδυνος ἐξ 
ἀρχῆς, ὅτε ἥκιστ᾽ ἐδόκει. οἵ τε γὰρ ἐπὶ τὴν σιτωνίαν
ἀποσταλέντες ὑπ᾽ αὐτῶν πρέσβεις πολὺν ἐκ τῶν παραθαλαττίων
τε καὶ μεσογείων ἐμπορίων σῖτον ὠνησάμενοι 
κατήγαγον δημοσίᾳ, οἵ τε διαμείβεσθαι τὰς ἀγορὰς
εἰωθότες ἐκ παντὸς τόπου συνῆλθον, παρ᾽ ὧν ἡ πόλις
<milestone unit="reiskpage" n="1359" />ὠνησαμένη τὸν φόρτον ἐκ τῶν κοινῶν χρημάτων εἶχεν
ἐν φυλακῇ. <milestone unit="section" n="3" />ἦλθον δὲ καὶ οἱ πρότερον ἀποσταλέντες 
πρέσβεις εἰς Σικελίαν Γεγάνιος καὶ Οὐαλέριος πολλὰς 
ἄγοντες ὁλκάδας, ἐν αἷς ἐκομίζοντο πυρῶν πέντε μυριάδες
μεδίμνων Σικελικῶν, ὧν τὸ μὲν ἥμισυ μέρος
ὠνητὸν ἦν βραχείας πάνυ τιμῆς, τὸ δὲ λοιπὸν ὁ τύραννος
ἀπεστάλκει προῖκα δοὺς καὶ τέλεσι παρακομίσας τοῖς
ἰδίοις. <milestone unit="section" n="4" />ὡς δ᾽ ἀπηγγέλθη τοῖς ἐν τῇ πόλει ὁ κατάπλους 
τῶν σιτηγῶν ὁλκάδων τῶν ἀπὸ Σικελίας, πολλὴ ζήτησις
ἐνέπιπτε τοῖς πατρικίοις ὑπὲρ τῆς διαθέσεως αὐτοῦ.
οἱ μὲν γὰρ ἐπιεικέστατοι αὐτῶν καὶ φιλοδημότατοι πρὸς
τὰς κατεχούσας τὸ κοινὸν ἀνάγκας ἀποβλέποντες τήν
τε παρὰ τοῦ τυράννου δωρεὰν παρῄνουν ἅπασαν διανεῖμαι 
τοῖς δημοτικοῖς, καὶ τὸν ὠνηθέντα ἐκ τῶν δημοσίων
<pb id="v.3p.34" />
χρημάτων σῖτον ὀλίγης αὐτοῖς ἀπεμπολῆσαι τιμῆς,
διδάσκοντες ὡς ἐκ τούτων ἂν γένοιντο μάλιστα τῶν
χαρίτων ἐπιεικέστεραι πρὸς τοὺς εὐπόρους αἱ τῶν
πενήτων ὀργαί: οἱ δ᾽ αὐθαδέστεροι καὶ ὀλιγαρχικώτεροι <milestone unit="reiskpage" n="1360" />
πάσῃ προθυμίᾳ τε καὶ μηχανῇ κακοῦν ᾤοντο δεῖν τοὺς
δημοτικοὺς καὶ συνεβούλευον τιμίας ὡς ἔνι μάλιστα
ποιεῖν αὐτοῖς τὰς ἀγοράς, ἵνα σωφρονέστεροι διὰ τὴν
ἀνάγκην γένοιντο καὶ πρὸς τὰ λοιπὰ τῆς πολιτείας
δίκαια νομιμώτεροι.
</p></div2>

<div2 type="chapter" n="21" org="uniform" sample="complete">
<p><milestone unit="section" n="1" />
τούτων ἦν τῶν ὀλιγαρχικῶν καὶ ὁ Μάρκιος
ἐκεῖνος ὁ Κοριολάνος ἐπικληθείς, οὐχ ὥσπερ οἱ λοιποὶ
κρύφα καὶ δι᾽ εὐλαβείας τὴν ἑαυτοῦ γνώμην ἀποφαινόμενος,
ἀλλ᾽ ἄντικρυς καὶ θρασέως, ὥστε πολλοὺς
ἀκοῦσαι καὶ τῶν δημοτικῶν. εἶχε γάρ τινας ἔξω τῶν
κοινῶν ἐγκλημάτων καὶ ἰδίας προφάσεις νεωστὶ γενομένας,
ἐξ ὧν εἰκότως ἐδόκει μισεῖν τοὺς δημοτικούς.
<milestone unit="section" n="2" />ὑπατείαν γὰρ αὐτῷ μετιόντι ταῖς ἔγγιστα γενομέναις
ἀρχαιρεσίαις καὶ τοὺς πατρικίους ἔχοντι συναγωνιζομένους
ὁ δῆμος ἐναντιωθεὶς οὐκ εἴασε δοῦναι τὴν
ἀρχὴν τήν τε λαμπρότητα τοῦ ἀνδρὸς καὶ τὴν τόλμαν
δἰ εὐλαβείας ἔχων, μή τι διὰ ταῦτα νεωτερίσῃ περὶ τὴν
τῶν δημάρχων κατάλυσιν, καὶ μάλιστα δεδιώς, ὅτι συνελάμβανεν <milestone unit="reiskpage" n="1361" />
αὐτῷ πάσῃ προθυμίᾳ τὸ τῶν πατρικίων
πλῆθος ὡς οὐδενὶ τῶν πρότερον. <milestone unit="section" n="3" />ταύτης τ᾽ οὖν τῆς
ὕβρεως ὀργῇ ἐπαρθεὶς ὁ ἀνὴρ καὶ τὴν μεταβολὴν τοῦ
πολιτεύματος εἰς τὸν ἐξ ἀρχῆς κόσμον ἀποκαταστῆσαι
προθυμούμενος αὐτός τ᾽ ἀναφανδόν, ὥσπερ καὶ πρότερον
ἔφην, ἔπραττε τὴν τοῦ δήμου κατάλυσιν, καὶ
<pb id="v.3p.35" />
τοὺς ἄλλους ἐνῆγεν. ἦν δὲ περὶ αὐτὸν ἑταιρία μεγάλη
νέων εὐγενῶν, οἷς ἦν τὰ μέγιστα τιμήματα βίων καὶ
πελάται συχνοὶ συνεστηκότες ἐπὶ ταῖς ἐκ τῶν πολέμων
ὠφελείαις: οἷς ἐπαιρόμενος ἐφρυάττετο καὶ λαμπρὸς ἦν
καὶ προῆλθεν ἐπὶ μήκιστον ἐπιφανείας. <milestone unit="section" n="4" />οὐ μὴν εὐτυχοῦς 
γε διὰ ταῦτα καταστροφῆς ἔτυχε: συναχθείσης γὰρ
ὑπὲρ τούτων βουλῆς καὶ τῶν πρεσβυτέρων, ὡς ἔθος
ἦν αὐτοῖς, πρώτων ἀποφηναμένων τὰς ἑαυτῶν διανοίας,
ἐν οἷς οὐ πολλοί τινες ἦσαν οἱ τὰς κατὰ τοῦ
δήμου γνώμας ἄντικρυς ἀγορεύσαντες, ἐπειδὴ καθῆκεν 
<milestone unit="reiskpage" n="1362" />εἰς τοὺς νεωτέρους ὁ λόγος, αἰτησάμενος ἐξουσίαν παρὰ
τῶν ὑπάτων εἰπεῖν ὅσα βούλεται, καὶ τυχὼν ἐπισημασίας
τε μεγάλης καὶ προσοχῆς λόγον διεξῆλθε κατὰ
τοῦ δήμου τοιόνδε.
</p></div2>

<div2 type="chapter" n="22" org="uniform" sample="complete">
<p><milestone unit="section" n="1" />
ὅτι μὲν οὐχ ὑπ᾽ ἀνάγκης τε καὶ ἀπορίας 
βιασθεὶς ὁ δῆμος ἐποιήσατο τὴν ἀπόστασιν, ὦ πατέρες,
ἀλλὰ πονηρᾷ ἐλπίδι ἐπαρθεὶς ὡς καταλύσων τὴν ἀριστοκρατίαν
ὑμῶν καὶ πάντων αὐτὸς ἐσόμενος τῶν κοινῶν
κύριος, σχεδὸν οἶμαι πάντας ὑμᾶς ᾐσθῆσθαι τὰ
περὶ τὰς διαλλαγὰς αὐτοῦ πλεονεκτήματα ὁρῶντας: ᾧ 
γ᾽ οὐκ ἀπέχρησε διαφθείραντι τὴν περὶ τὰ συμβόλαια
πίστιν καὶ τοὺς ἐπὶ ταύτῃ κειμένους ἀνελόντι νόμους
μηθὲν ἄλλο πολυπραγμονεῖν, καινὴν δὲ καταστησάμενος
ἀρχὴν ἐπὶ τῷ καθελεῖν τὴν τῶν ὑπάτων ἱερὰν καὶ
ἄσυλον ἐποίησεν αὐτὴν νόμῳ, καὶ νῦν τυραννικὴν ἐξουσίαν 
περιβαλλόμενος, ὦ βουλή, τῷ νεωστὶ κυρωθέντι
<milestone unit="reiskpage" n="1363" />νόμῳ λέληθεν ὑμᾶς. <milestone unit="section" n="2" />ὅταν γὰρ ἐπ᾽ ἐξουσίας πολλῆς οἱ 
<pb id="v.3p.36" />
προεστηκότες αὐτοῦ πρόφασιν εὐπρεπῆ προβαλλόμενοι
τὸ δὴ τοῖς ἀδικουμένοις τῶν δημοτῶν βοηθεῖν διὰ τῆς
ἐξουσίας ταύτης ἄγωσι καὶ φέρωσιν, ὅσ᾽ ἂν αὐτοῖς
δοκῇ, καὶ μηθεὶς ὁ κωλύσων τὰς παρανομίας αὐτῶν
ᾖ, μήτ᾽ ἰδιώτης μήτ᾽ ἄρχων δεδοικὼς τὸν νόμον, ὃς
ἀφαιρεῖται καὶ τὸν λόγον ἡμῶν ἅμα τοῖς ἔργοις θάνατον
ἐπιτιθεὶς ζημίαν τοῖς ἐλευθέραν φωνὴν ἀφιεῖσι, τί
προσῆκεν ὄνομα θέσθαι τῇ δυναστείᾳ ταύτῃ τοὺς νοῦν
ἔχοντας ἕτερον, ἢ τοῦθ᾽, ὅπερ ἐστὶν ἀληθὴς καὶ πάντες
ἂν ὁμολογήσετε, τυραννίδα; εἰ δ᾽ οὐχ ὑφ᾽ ἑνὸς ἀνδρός,
ἀλλ᾽ ὑφ᾽ ὅλου τυραννούμεθα δήμου, τί τοῦτο
διαφέρει; τὸ γὰρ ἔργον ἐξ ἀμφοῖν ταὐτό. <milestone unit="section" n="3" />κράτιστον
μὲν οὖν ἦν μηδὲ τὸ σπέρμα τῆς ἐξουσίας ταύτης ἐᾶσαι
καταβαλλόμενον, ἀλλὰ πάντα ὑπομεῖναι πρότερον, ὡς
Ἄππιος ὁ βέλτιστος ἐκ πολλοῦ τὰ δεινὰ προορώμενος
ἠξίου, εἰ δὲ μή, νῦν γ᾽ ὁμοθυμαδὸν ἅπαντας ἐξορύξαντας
αὐτὴν πρόρριζον ἐκ τῆς πόλεως ἐκβαλεῖν, ἕως <milestone unit="reiskpage" n="1364" />
<milestone unit="section" n="4" />ἀσθενής ἐστι καὶ προσπολεμηθῆναι ῥᾳδία. καὶ τοῦτ᾽
οὐ πρώτοις ἡμῖν, ὦ βουλή, οὐδὲ μόνοις ἐξεγένετο παθεῖν,
πολλοῖς δὲ καὶ πολλάκις ἤδη τοῖς εἰς ἀβουλήτους
ἀνάγκας καταστᾶσι γνώμης ἁμαρτοῦσι τῆς ἀρίστης περὶ
τὰ μέγιστα, ἐπειδὴ τὰς ἀρχὰς οὐκ ἐκώλυσαν τοῦ κακοῦ,
τὰς αὐξήσεις πειρᾶσθαι καθαιρεῖν: καὶ ἡ μετάνοια τῶν
ὀψὲ ἀρχομένων σωφρονεῖν ἥττων οὖσα τῆς προνοίας,
καθ᾽ ἕτερον αὖ τρόπον οὐ χείρων οὖσα ἀναφαίνεται
τῇ κωλύσει τοῦ τέλους ἀφανίζουσα τὸ ἐν τῇ ἀρχῇ ἀγνοηθέν.
<pb id="v.3p.37" />
</p></div2>

<div2 type="chapter" n="23" org="uniform" sample="complete">
<p><milestone unit="section" n="1" />
εἰ δέ τισιν ὑμῶν δεινὰ μὲν τὰ τοῦ δήμου
ἔργα εἶναι δοκεῖ, καὶ κωλύεσθαι αὐτὸν οἴονται δεῖν τὰ
λοιπὰ ἐξαμαρτάνοντα, δέος δ᾽ εἰσέρχεται, μὴ δόξωσι
λύειν τὰς ὁμολογίας πρότεροι καὶ παραβαίνειν τοὺς
<milestone unit="reiskpage" n="1365" />ὅρκους, γνώτωσαν, ὅτι οὐκ ἄρχοντες, ἀλλ᾽ ἀμυνόμενοι, 
οὐδ᾽ ἀναιροῦντες τὰς ὁμολογίας, ἀλλὰ τοὺς ἀνῃρηκότας
τιμωρούμενοι <del status="unremarkable">αὐτὸ δρῶσιν</del>, ἀναίτιοί τε πρὸς θεοὺς
ἔσονται καὶ ἐπὶ τῷ σφετέρῳ συμφέροντι τὰ δίκαια
πράξουσι. <milestone unit="section" n="2" />μέγα δ᾽ ὑμῖν γενέσθω τεκμήριον, ὅτι τοῦ 
λύειν τὰς ὁμολογίας καὶ παρασπονδεῖν οὐχ ὑμεῖς, ἀλλὰ 
τὸ δημοτικὸν ἄρχει μέρος οὐκ ἀξιοῦν ἐμμένειν, ἐφ᾽
οἷς εὕρετο τὴν κάθοδον: οὐ γὰρ ἐπὶ τῷ κακῶς δρᾶσαι
τὴν βουλήν, ἀλλ᾽ ἐπὶ τῷ μὴ ὑπ᾽ ἐκείνης κακοῦσθαι
τὴν τῶν δημάρχων ἐξουσίαν ᾐτήσατο. χρῆται δ᾽ αὐτῇ
οὐκέτι εἰς ἃ δεῖ οὐδ᾽ ἐφ᾽ οἷς εὕρετο, ἀλλ᾽ ἐπὶ διαφθορᾷ 
<milestone unit="section" n="3" />καὶ συγχύσει τῆς πατρίου πολιτείας. μέμνησθε 
γὰρ δήπου τὴν νεωστὶ γενομένην ἐκκλησίαν καὶ τοὺς
ὑπὸ τῶν δημαγωγῶν ῥηθέντας ἐν αὐτῇ λόγους, ὅσην
ἐπεδείξαντο αὐθάδειάν τε καὶ ἀκοσμίαν, καὶ νῦν, ἐφ᾽
οἵου εἰσὶν αὐχήματος οἱ μηδὲν ὑγιὲς φρονοῦντες, ἐπειδὴ 
ἔγνωσαν, ὡς ἐν τῇ ψήφῳ ἐστὶν ἅπαν τὸ τῆς πόλεως
<milestone unit="reiskpage" n="1366" />κράτος, ἧς αὐτοὶ κρατήσουσι πλείους ἡμῶν ὄντες. <milestone unit="section" n="4" />τί 
οὖν καταλείπεται ποιεῖν ἡμῖν ἀρξάντων ἐκείνων παρασπονδεῖν
καὶ παρανομεῖν, εἰ μὴ τὸ ἀμύνεσθαι τοὺς
ἄρξαντας, καὶ ἃ τέως ἀδίκως ἔχουσιν ἀφελέσθαι σὺν 
δίκῃ, καὶ εἰς τὸ λοιπὸν παῦσαι πλειόνων ἐφιεμένους:
<pb id="v.3p.38" />
χάριν εἰδότας τοῖς θεοῖς, ὅτι οὐκ εἴασαν αὐτοὺς τὰ
πρῶτα πλεονεκτήσαντας εἰς τὰ λοιπὰ σωφρονεῖν, ἀλλὰ
ταύτην ἐνέβαλον αὐτοῖς τὴν ἀναισχυντίαν τε καὶ πολυπραγμοσύνην,
ὑφ᾽ ἧς ὑμεῖς ἀναγκασθέντες τά τ᾽ ἀπολωλότα
πειρᾶσθε ἀναλαβεῖν, καὶ τὰ λοιπὰ δι᾽ ἧς προσῆκε φυλακῆς λαβεῖν.
</p></div2>

<div2 type="chapter" n="24" org="uniform" sample="complete">
<p><milestone unit="section" n="1" />
καιρὸς δ᾽ ὁ παρὼν οἷος οὐχ ἕτερος, εἴπερ
γ᾽ ἄρχεσθαι μέλλετε σωφρονεῖν, ἐν ᾧ κεκάκωται αὐτῶν
τὸ πλεῖστον μέρος ὑπὸ τοῦ λιμοῦ, καὶ τὸ λοιπὸν οὐκ
ἂν ἔτι δύναιτο πολὺν ἀντισχεῖν χρόνον ὑπ᾽ ἀχρηματίας,
εἰ σπανίους τε καὶ τιμίας ἔχοι τὰς ἀγοράς:
ἀναγκασθήσονται δ᾽ οἱ μὲν κάκιστοι καὶ οὐδέποτε τῇ <milestone unit="reiskpage" n="1367" />
ἀριστοκρατίᾳ χαίροντες ἐκλιπεῖν τὴν πόλιν, οἱ δ᾽ ἐπιεικέστεροι
πολιτεύεσθαι κοσμίως μηθὲν ἔτι ἐνοχλοῦντες
 ὑμῖν. <milestone unit="section" n="2" />τάς τ᾽ οὖν ἀγορὰς διὰ φυλακῆς ἔχετε, καὶ τῆς
τιμῆς τῶν ὠνίων μηθὲν ἀνίετε, ἀλλ᾽ ὅσου πλείστου
ποτὲ ἦν τὰ ὤνια, τοσούτου καὶ νῦν αὐτὰ πωλεῖν ψηφίσασθε
δικαίας ἀφορμὰς ἔχοντες καὶ προφάσεις εὐλόγους
τήν τ᾽ ἀχάριστον τοῦ δήμου καταβοήν, ὡς ὐφ᾽ ἡμῶν
κατασκευασθείσης τῆς σιτοδείας, ἣ διὰ τὴν ἀπόστασιν
τὴν ἐκείνων ἐγένετο καὶ τὴν καταφθοράν, ἣν ἐποιήσαντο,
τῆς γῆς, ἄγοντες αὐτὴν καὶ φέροντες ὥσπερ
πολεμίαν, καὶ τὰς ἐξαιρεθείσας ἐκ τοῦ δημοσίου δαπάνας
εἰς τοὺς ἀποσταλέντας ἐπὶ τὴν σιτωνίαν ἄνδρας,
καὶ ἄλλα πολλά τιν᾽, ἃ ἠδίκησθε ὑπ᾽ αὐτῶν: ἵνα καὶ
<pb id="v.3p.39" />
γνῶμεν ἤδη, τί ποτ᾽ ἐστὶν ἐκεῖνο τὸ δεινόν, ὃ διαθήσουσιν
ἡμᾶς, ἂν μὴ ποιῶμεν ἅπαντα τῷ δήμῳ τὰ
καθ᾽ ἡδονάς, ὡς οἱ δημαγωγοὶ αὐτῶν δεδιττόμενοι
<milestone unit="reiskpage" n="1368" />ἔλεγον. <milestone unit="section" n="3" />εἰ δ᾽ ἀφήσετε καὶ τοῦτον ἐκ τῶν χειρῶν τὸν 
καιρόν, πολλάκις εὔξεσθε τοιούτου τυχεῖν ἑτέρου: καὶ 
εἰ γνοίη τοῦθ᾽ ὁ δῆμος, ὅτι βουληθέντες καταλύειν
αὐτοῦ τὴν ἰσχὺν ἀπετράπεσθε, πολὺ μᾶλλον ὑμῖν βαρὺς
ἐγκείσεται, πολέμιον μὲν τὸ βουλόμενον ὑμῶν ἡγούμενος,
δειλὸν δὲ τὸ μὴ δυνάμενον.
</p></div2>

<div2 type="chapter" n="25" org="uniform" sample="complete">
<p><milestone unit="section" n="1" />
τοιαῦτ᾽ εἰπόντος τοῦ Μαρκίου διέστησαν αἱ 
γνῶμαι τῶν συνέδρων, καὶ θόρυβος ἐν αὐτοῖς ἐγίνετο
πολύς. οἱ μὲν γὰρ ἐξ ἀρχῆς ἐναντίοι τοῖς δημοτικοῖς
καὶ τὰς διαλλαγὰς παρὰ γνώμην ὑπομείναντες, ἐν οἷς
ἥ τε νεότης ὀλίγου δεῖν πᾶσα ἦν καὶ τῶν πρεσβυτέρων
οἱ πλουσιώτατοί τε καὶ φιλοτιμότατοι, βαρέως φέροντες 
οἱ μὲν ἐπὶ ταῖς περὶ τὰ συμβόλαια βλάβαις, οἱ δ᾽ ἐπὶ
τῇ περὶ τὰς τιμὰς ἐλαττώσει ἐπῄνουν τὸν ἄνδρα ὡς
γενναῖον καὶ φιλόπολιν καὶ τὰ κράτιστα τῷ κοινῷ
<milestone unit="section" n="2" />λέγοντα: οἱ δὲ δημοτικὰς ἔχοντες τὰς προαιρέσεις τῶν 
<milestone unit="reiskpage" n="1369" />τρόπων καὶ τὸν πλοῦτον οὐ πέρα τοῦ δέοντος ἐκτετιμηκότες 
τῆς τ᾽ εἰρήνης οὐδὲν ἀναγκαιότερον ὑπολαμβάνοντες
ἤχθοντο τοῖς λεγομένοις ὑπ᾽ αὐτοῦ καὶ τὴν
γνώμην οὐ προσίεντο: ἠξίουν τε μὴ τοῖς βιαίοις, ἀλλὰ
τοῖς εὐγνώμοσι περιεῖναι τῶν ταπεινοτέρων, μηδ᾽ ἀπρεπές,
ἀλλ᾽ ἀναγκαῖον ἡγεῖσθαι τὸ ἐπιεικές, ἄλλως τε καὶ 
πρὸς τοὺς συμπολιτευομένους ἐπ᾽ εὐνοίᾳ γινόμενον:
<pb id="v.3p.40" />
μανίαν τ᾽ ἀπέφαινον αὐτοῦ τὴν συμβουλήν, οὐ παρρησίαν
οὐδὲ ἐλευθερίαν. βραχὺ μὲν οὖν τοῦτο τὸ
μέρος καὶ ἀσθενὲς ὂν περιεωθεῖτο ὑπὸ τοῦ βιαιοτέρου.
<milestone unit="section" n="3" />ταῦτα δ᾽ ὁρῶντες οἱ δήμαρχοι: παρῆσαν γὰρ τῷ συνεδρίῳ
παρακληθέντες ὑπὸ τῶν ὑπάτων: ἐβόων τε καὶ
ἤσπαιρον καὶ τὸν Μάρκιον λυμεῶνα καὶ ὄλεθρον τῆς
πόλεως ἀπεκάλουν πονηροὺς διεξιόντα κατὰ τοῦ δήμου
λόγους, καὶ εἰ μὴ κωλύσειαν αὐτὸν οἱ πατρίκιοι πόλεμον
ἐμφύλιον εἰς τὴν πόλιν εἰσάγοντα θανάτῳ ζημιώσαντες
 ἢ φυγῇ, αὐτοὶ ποιήσειν τοῦτ᾽ ἔλεγον. <milestone unit="section" n="4" />θορύβου <milestone unit="reiskpage" n="1370" />
δ᾽ ἔτι πλείονος ἐπὶ τοῖς λόγοις τῶν δημάρχων γενομένου,
καὶ μάλιστ᾽ ἐκ τῶν νεωτέρων τὰς ἀπειλὰς δυσανασχετούντων
ἐπαρθεὶς τούτοις ὁ Μάρκιος αὐθαδέστερον
ἤδη καθήπτετο τῶν δημαρχων καὶ θρασύτερον:
εἰ μὴ παύσεσθε μέντοι, λέγων, ταράττοντες τὴν πόλιν
ὑμεῖς καὶ ἐκδημαγωγοῦντες τοὺς ἀπόρους, οὐκέτι λόγῳ
διοίσομαι πρὸς ὑμᾶς, ἀλλ᾽ ἔργῳ.
</p></div2>

<div2 type="chapter" n="26" org="uniform" sample="complete">
<p><milestone unit="section" n="1" />
ἠγριωμένης δὲ τῆς βουλῆς, ὡς ἔμαθον οἱ
δήμαρχοι πλείους ὄντας τοὺς βουλομένους ἀφελέσθαι
τὴν δοθεῖσαν ἐξουσίαν τῷ δήμῳ τῶν ἐμμένειν ταῖς
ὁμολογίαις ἀξιούντων, ἐξέδραμον ἐκ τοῦ βουλευτηρίου
κεκραγότες καὶ θεοὺς τοὺς ὁρκίους ἐπικαλούμενοι. καὶ
μετὰ τοῦτο συναγαγόντες εἰς ἐκκλησίαν τὸν δῆμον ἐδήλωσαν
αὐτῷ τοὺς ἐν τῇ βουλῇ ῥηθέντας λόγους ὑπὸ
τοῦ Μαρκίου, καὶ τὸν ἄνδρα εἰς ἀπολογίαν ἐκάλουν.
<milestone unit="section" n="2" />ὡς δ᾽ οὐ προσεῖχεν αὐτοῖς, ἀλλὰ καὶ τοὺς ὑπηρέτας,
ὑφ᾽ ὧν ἐκαλεῖτο, προπηλακίζων τοῖς λόγοις ἀνεῖρξεν,
<pb id="v.3p.41" />
<milestone unit="reiskpage" n="1371" />ἀγανακτήσαντες ἔτι μᾶλλον οἱ δήμαρχοι παραλαβόντες
τούς τ᾽ ἀγορανόμους καὶ τῶν ἄλλων πολιτῶν συχνοὺς
ὥρμησαν ἐπ᾽ αὐτόν: ὁ δ᾽ ἔτυχεν ἔτι διατρίβων πρὸ τοῦ
βουλευτηρίου τῶν τε πατρικίων πολλοὺς ἐπαγόμενος
καὶ τὴν ἄλλην ἑταιρίαν περὶ αὑτὸν ἔχων. <milestone unit="section" n="3" />ὡς δὲ συνεῖδον 
αὐτὸν οἱ δήμαρχοι, προσέταξαν τοῖς ἀγορανόμοις
ἐπιλαβέσθαι τοῦ σώματος καί, εἰ μὴ ἑκὼν βούλεται
ἀκολουθεῖν, βίᾳ ἄγειν: εἶχον δὲ τότε τὴν ἀγορανομικὴν
ἐξουσίαν Τῖτος Ἰούνιος Βροῦτος καὶ Γάιος Οὐισέλλιος
Ῥοῦγας. οἱ μὲν δὴ προσῄεσαν ὡς ἐπιληψόμενοι 
τοῦ ἀνδρός, οἱ δὲ πατρίκιοι δεινὸν ἡγησάμενοι τοὖργον
ὑπὸ τῶν δημάρχων πρὸ δίκης ἄγεσθαί τινα σφῶν
βίᾳ προὔστησαν τοῦ Μαρκίου καὶ τύπτοντες τοὺς ὁμόσε
χωροῦντας ἀπήλασαν. <milestone unit="section" n="4" />διαβοηθέντος δὲ τοῦ πάθους 
ἀνὰ τὴν πόλιν ὅλην ἐξεπήδων ἅπαντες ἐκ τῶν οἰκιῶν: 
οἱ μὲν ἐν τοῖς ἀξιώμασιν ὄντες καὶ χρημάτων ἔχοντες
εὖ τὸν Μάρκιον ὑπερασπιοῦντες ἅμα τοῖς πατρικίοις
<milestone unit="reiskpage" n="1372" />καὶ τὴν ἀρχαίαν ἀνακτησόμενοι πολιτείαν, οἱ δὲ ταπεινοὶ
ταῖς τύχαις καὶ βίου σπανίζοντες ἀμύνειν παρεσκευασμένοι
τοῖς δημάρχοις καὶ ποιεῖν, ὅ τι ἂν ἐκεῖνοι 
κελεύσωσιν: ἥ τ᾽ αἰδώς, ὑφ᾽ ἧς κρατούμενοι τέως οὐδὲν
ἐτόλμων εἰς ἀλλήλους παρανομεῖν, τότ᾽ ἀνῄρητο
ὑπ᾽ αὐτῶν. οὐ μὴν ἔδρασάν γ᾽ οὐδὲν ἀνήκεστον τὴν
ἡμέραν ἐκείνην, ἀλλ᾽ εἰς τὴν ἐπιοῦσαν ἀνεβάλοντο,
γνώμῃ τε καὶ παρακλήσει τῶν ὑπάτων εἴξαντες. 
<pb id="v.3p.42" />
</p></div2>

<div2 type="chapter" n="27" org="uniform" sample="complete">
<p><milestone unit="section" n="1" />
τῇ δ᾽ ἑξῆς ἡμέρᾳ πρῶτοι καταβάντες εἰς
τὴν ἀγορὰν οἱ δήμαρχοι συνεκάλουν τὸν δῆμον εἰς
ἐκκλησίαν καὶ παριόντες ἐκ διαδοχῆς πολλὰ μὲν τῶν
πατρικίων κατηγόρουν ὡς ἐψευσμένων τὰς συνθήκας καὶ
παραβεβηκότων τοὺς ὅρκους, οὓς ἐποιήσαντο πρὸς τὸν
δῆμον ὑπὲρ ἀμνηστίας τῶν πάλαι, πίστεις παραφέροντες
τοῦ μὴ βεβαίως αὐτοὺς διηλλάχθαι πρὸς τὸ δημοτικὸν
τήν τε τοῦ σίτου σπάνιν, ἣν αὐτοὶ κατέσκευσαν, καὶ
τὰς ἀποστολὰς τῶν κληρουχιῶν ἀμφοτέρων καὶ τἆλλα
 ὅσα ἐμηχανήσαντο μειώσεως τοῦ πλήθους ἕνεκα. <milestone unit="section" n="2" />πολλὰ
δὲ τοῦ Μαρκίου καθήπτοντο τοὺς ῥηθέντας ὑπ᾽ αὐτοῦ <milestone unit="reiskpage" n="1373" />
λόγους ἐν τῇ βουλῇ διεξιόντες, καὶ ὅτι καλούμενος εἰς
ἀπολογίαν ὑπὸ τοῦ δήμου οὐ μόνον οὐκ ἠξίωσεν ἐλθεῖν,
ἀλλὰ καὶ τοὺς ἀφικομένους ἐπ᾽ αὐτὸν ἀγορανόμους
τύπτων ἀπήλασεν. ἐκάλουν δὲ μάρτυρας τῶν ἐν
τῇ βουλῇ γενομένων τοὺς ἐντιμοτάτους τῶν ἐκεῖ, τῆς
δὲ περὶ τοὺς ἀγορανόμους ὕβρεως ἅπαντας τοὺς τότε
παρόντας κατὰ τὴν ἀγορὰν δημοτικούς. <milestone unit="section" n="3" />ταῦτα δ᾽ εἰπόντες
ἐδίδοσαν, εἰ βουλομένοις εἴη, τοῖς πατρικίοις
ἀπολογίαν, κατέχοντες ἐπὶ τῆς ἐκκλησίας τὸν δῆμον,
ἕως ἡ βουλὴ διαλυθείη. ἔτυχον γὰρ ὑπὲρ αὐτῶν τούτων
συνεδρεύοντες οἱ πατρίκιοι διαποροῦντες, εἴτ᾽ ἀπολογητέον
αὐτοῖς εἴη πρὸς τὸν δῆμον ὑπὲρ ὧν διεβλήθησαν,
<milestone unit="section" n="4" />εἴτε μενετέον ἐφ᾽ ἡσυχίας. ἐπεὶ δ᾽ αἱ πλείους
γνῶμαι τὰ φιλανθρωπότερα τῶν αὐθαδεστέρων προείλοντο,
διαλύσαντες οἱ ὕπατοι τὸν σύλλογον προῆλθον
<pb id="v.3p.43" />
εἰς τὴν ἀγορὰν τάς τε κοινὰς ἀπολυσόμενοι διαβολὰς
καὶ περὶ τοῦ Μαρκίου τὸν δῆμον ἀξιώσοντες μηθὲν
βουλεῦσαι ἀνήκεστον. καὶ παρελθὼν ὁ πρεσβύτερος
αὐτῶν Μηνύκιος ἔλεξε τοιάδε.
</p></div2>

<div2 type="chapter" n="28" org="uniform" sample="complete">
<p><milestone unit="section" n="1" />
<milestone unit="reiskpage" n="1374" />ἡ μὲν ὑπὲρ τῆς σιτοδείας ἀπολογία πάνυ 
βραχεῖά ἐστιν, ὦ δημόται, καὶ οὐκ ἄλλους τινὰς παρεξόμεθα
ὧν ἂν λέγωμεν ἢ ὑμᾶς μάρτυρας. τήν τε γὰρ
ἀφορίαν τῶν σιτικῶν καρπῶν ἐπίστασθε δήπου καὶ
αὐτοὶ διὰ τὸν ἐκλειφθέντα σπόρον γενομένην: τήν τ᾽
ἄλλην καταφθορὰν τῆς χώρας οὐ παρ᾽ ἑτέρων ὑμᾶς 
δεῖ μαθεῖν, ἀφ᾽ ἧς αἰτίας συνέβη,. καὶ ὡς τελευτῶσα
ἡ πλείστη τε καὶ ἀρίστη γὴ πάντων ἐσπάνικε καρπῶν
τε καὶ ἀνδραπόδων καὶ βοσκημάτων τὰ μὲν ὑπὸ τῶν
πολεμίων διαρπαζομένη, τὰ δ᾽ ὑμῖν μὴ ἐπιχορηγοῦσα
τοσούτοις οὖσι καὶ μηδεμίαν ἄλλην ἀποστροφὴν ἔχουσιν. 
<milestone unit="section" n="2" />ὥστ᾽ οὐκ ἐξ ὧν οἱ δημαγωγοὶ διαβάλλουσιν, ἀλλ᾽ ἐξ 
ὧν αὐτοὶ ἴστε, τὸν λιμὸν ἡγούμενοι γεγονέναι παύσασθε
προσάπτοντες ἐπιβουλὴν ἡμετέραν τῷ πάθει καὶ
<milestone unit="section" n="3" />δἰ ὀργῆς ἔχοντες ἡμᾶς οὐθὲν ἀδικοῦντας. αἱ δ᾽ ἀποστολαὶ 
τῶν κληρούχων ἐκ τοῦ ἀναγκαίου ἐγένοντο, 
κοινῇ δόξαν ὑμῖν ἅπασι διὰ φυλακῆς ἔχειν χωρία εἰς
<milestone unit="reiskpage" n="1375" />πόλεμον ἐπιτήδεια, καὶ μεγάλα ὤνησαν ἐν καιρῷ σφόδρα
ἀναγκαίῳ γενόμεναι τούς τ᾽ ἐξιόντας καὶ τοὺς
ὑπολειπομένους ὑμῶν. οἱ μὲν γὰρ ἀφθονωτέρων εὐποροῦσιν
<pb id="v.3p.44" />
ἐκεῖ τῶν ἐπιτηδείων: οἱ δ᾽ ἐνθάδε ὑπομείναντες
ἧττον σπανίζουσι τῆς ἀγορᾶς: ἥ τ᾽ ἰσομοιρία
τῆς τύχης ἧς μετέσχομεν ὑμῖν τοῖς δημοτικοῖς οἱ πατρίκιοι
κλήρῳ ποιησάμενοι τὴν ἔξοδον, οὐ ψέγεται.
</p></div2>

<div2 type="chapter" n="29" org="uniform" sample="complete">
<p><milestone unit="section" n="1" />
τί οὖν παθόντες οἱ δημαγωγοὶ περὶ
τούτων ἡμῖν ἐγκαλοῦσιν, ὧν κοινὰς ἔσχομεν τὰς γνώμας
καὶ τὰς τύχας, εἴτε δεινῶν ὄντων, ὡς οὗτοί φασιν,
<milestone unit="section" n="2" />εἴτ᾽ ὠφελίμων, ὥσπερ ἡμεῖς οἰόμεθ᾽; ἃ μὲν γὰρ ἐπὶ
τῇ νεωστὶ βουλῇ <del status="unremarkable">γενομένῃ</del> διαβεβλήμεθ᾽ ὑπ᾽ αὐτῶν
ὡς οὐκ ἀξιοῦντες μετριάσαι περὶ τὰς τιμὰς τῆς ἀγορᾶς,
ὡς ἐπιβουλεύοντες ἀφελέσθαι τὴν ἐξουσίαν τῶν δημάρχων,
ὡς μνησικακοῦντες ὑμῖν τῆς ἀποστάσεως καὶ
παντὶ τρόπῳ προθυμούμενοι κακῶσαι τὸ δημοτικόν,
καὶ πάντα τὰ τοιαῦτ᾽ ἐγκλήματα ἔργοις ἀπολυσόμεθ᾽
οὐκ εἰς μακρὰν οὔτε κακὸν οὐθὲν ὑμᾶς ἐργασάμενοι
τήν τ᾽ ἐξουσίαν τῶν δημάρχων, ἐφ᾽ οἷς τότε συνεχωρήσαμεν
ὑμῖν ἔχειν, καὶ νῦν βεβαιοῦντες, τοῦ δὲ σίτου <milestone unit="reiskpage" n="1376" />
τὴν διάπρασιν ὡς ἂν ὑμῖν ἅπασι δόξῃ ποιησάμενοι.
περιμείναντες οὖν, ἐάν τι μὴ γένηται τούτων, τότε
 κατηγορεῖτε ἡμῶν. <milestone unit="section" n="3" />εἰ δὲ βουληθείητε ἀκριβῶς ἐξετάσαι
τὰ διάφορα, δικαιότερον ἂν ἡμεῖς οἱ πατρίκιοι τοῦ
δήμου κατηγοροίημεν, %5ἢ τὴν βουλὴν ὑμεῖς ἔχοιτε δι᾽ αἰτίας. ἀδικεῖτε γὰρ ἡμᾶς, ὦ δημόται, καὶ μηθὲν
ἀχθεσθῆτε ἀκούοντες, εἴ γ᾽ οὐκ ἀναμείναντες τῆς γνώμης
ἡμῶν μαθεῖν τὸ τέλος κατηγορεῖν ἤδη αὐτῆς ἀξιοῦτε.
<pb id="v.3p.45" />
<milestone unit="section" n="4" />καίτοι τίς οὐκ οἶδεν, ὅτι παντὶ τῷ βουλομένῳ 
ῥᾷστον ἔργον ἂν γένοιτο συγχέαι καὶ ἀνελεῖν ὁμόνοιαν
<milestone unit="reiskpage" n="1377" />ἐκ πόλεως τοιαῦτ᾽ ἐγκαλοῦντι, ὧν ἡ πίστις μέλλουσα
καὶ ἐν ἀδήλῳ ἔτι οὖσα οὐ φυλακή ἐστι τοῦ μὴ παθεῖν
τι κακόν, ἀλλὰ πρόφασις τοῦ ἀδικεῖν; <milestone unit="section" n="5" />καὶ οὐ τοῖς 
προεστηκόσιν ὑμῶν μόνον ὧν διαβάλλουσι τὴν βουλὴν
καὶ συκοφαντοῦσιν ἐπιτιμᾶν ἄξιον, ἀλλὰ καὶ ὑμῖν οὐχ
ἧττον ὧν πιστεύετε αὐτοῖς καὶ πρὶν <add>ἢ</add> πειραθῆναι
ἀγανακτεῖτε. χρῆν γὰρ ὑμᾶς, εἰ τὰ μέλλοντα ἐφοβεῖσθε
ἀδικήματα, καὶ τὰς ἐπ᾽ αὐτοῖς ὀργὰς μελλούσας 
ἔχειν. νῦν δὲ φαίνεσθε ταχύτερα μᾶλλον ἢ φρονιμώτερα
ἐγνωκέναι καὶ τὸ ἀσφαλέστερον ἐν τῷ κακουργοτέρῳ τιθέναι.
</p></div2>

<div2 type="chapter" n="30" org="uniform" sample="complete">
<p><milestone unit="section" n="1" />
περὶ μὲν δὴ τῶν κοινῶν ἀδικημάτων, ἐφ᾽
οἷς τὴν βουλὴν οἱ δήμαρχοι διέβαλον, ἀποχρῆν οἴομαι 
τοσαῦτ᾽ εἰρῆσθαι. ἐπεὶ δὲ καὶ καθ᾽ ἕνα ἕκαστον ἡμῶν,
περὶ ὧν ἂν εἴπωμεν ἐν τῇ βουλῇ, συκοφαντοῦσι, καὶ
διιστάναι τὴν πόλιν αἰτιῶνται, καὶ νῦν Γάιον Μάρκιον,
<milestone unit="reiskpage" n="1378" />ἄνδρα φιλόπολιν, ἐλευθέρᾳ φωνῇ χρησάμενον ὑπὲρ
τῶν κοινῶν ἀποκτεῖναι ζητοῦσιν ἢ φυγάδα ποιῆσαι τῆς 
πατρίδος, βούλομαι καὶ περὶ τούτου τὰ δίκαια εἰπεῖν
πρὸς ὑμᾶς: καὶ σκοπεῖτε, εἰ μετρίους καὶ ἀληθεῖς ἐρῶ:
<milestone unit="section" n="2" />τοὺς λόγους. ὑμεῖς, ὦ δημόται, διαλλαττόμενοι πρὸς 
τὴν βουλὴν ἀποχρῆν ὑμῖν ᾤεσθε τῶν δανείων ἀφεῖσθαι,
καὶ βοηθείας ἕνεκα τῶν κατισχυομένων πενήτων 
ἄρχοντας ἐξ αὑτῶν ᾐτήσασθε ἀποδεικνύναι, καὶ ταῦτ᾽
 <pb id="v.3p.46" />
ἀμφότερα πολλὴν εἰδότες ἡμῖν χάριν ἐλάβετε: καταλῦσαι
δὲ τὴν ἀρχὴν τῶν ὑπάτων ἢ <add>τὴν</add> βουλὴν
ἄκυρον ποιῆσαι τῆς ὑπὲρ τῶν κοινῶν προστασίας καὶ
τὴν τάξιν ἀνατρέψαι τῆς πατρίου πολιτείας οὔτ᾽ ᾐτήσασθε
 οὔτε μέλλετε. <milestone unit="section" n="3" />τί οὖν παθόντες ἐπιχειρεῖτε πάντα
συγχεῖν ταῦτα νυνί; καὶ τίνι δικαίῳ πιστεύοντες τὰς
τιμὰς ἡμῶν ζητεῖτε ἀφαιρεῖσθαι; εἰ γὰρ <del status="unremarkable">ἐν</del> τοῖς μετέχουσι
τῆς βουλῆς φοβερὸν ποιήσετε τὸ <del status="unremarkable">μὴ</del> μετὰ
παρρησίας ἃ φρονοῦσι λέγειν, τί ἂν εἴποιεν οἱ προεστηκότες
ὑμῶν ἐπιεικές; ἢ ποίῳ χρησάμενοι νόμῳ <milestone unit="reiskpage" n="1379" />
θανάτῳ ζημιοῦν ἢ φυγῇ τῶν πατρικίων τινὰς ἀξιώσουσιν;
οὔτε γὰρ οἱ παλαιοὶ νόμοι ταύτην διδόασιν
ὑμῖν τὴν ἐξουσίαν, οὔθ᾽ αἱ νεωστὶ γενόμεναι πρὸς τὴν
βουλὴν ὁμολογίαι. <milestone unit="section" n="4" />τὸ δ᾽ ἐκβαίνειν τοὺς νομίμους ὅρους
καὶ τὴν βίαν κρείττονα ποιεῖν τῆς δίκης οὐκέτι δημοτικόν
ἐστιν, ἀλλ᾽ εἰ τἀληθῆ βούλεσθε ἀκούειν τυραννικόν.
ἐγὼ δὴ παραινέσαιμ᾽ ἂν ὑμῖν, ὧν μὲν εὕρεσθε
παρὰ τῆς βουλῆς φιλανθρώπων μηδενὸς ἀφίστασθαι,
ὧν δ᾽ οὐκ ἠξιώσατε διαλυόμενοι τὴν ἔχθραν τότε τυχεῖν
μηδὲ νῦν ἀντιποιεῖσθαι.
</p></div2>

<div2 type="chapter" n="31" org="uniform" sample="complete">
<p><milestone unit="section" n="1" />
ἵνα δὲ μᾶλλον ὑμῖν γένηται φανερόν, ὅτι
οὐθὲν οὔτε μέτριον οὔτε δίκαιον ἀξιοῦσιν οἱ δημαγωγοί,
ἀλλὰ παρανόμων τε καὶ ἀδυνάτων ἐφίενται μετενέγκαντες
τὸ πρᾶγμα ἐφ᾽ ἑαυτούς, οὕτω σκοπεῖτε καὶ
ὑπολάβετε τοὺς μετέχοντας τοῦ συνεδρίου τοῖς ἐν ὑμῖν
<pb id="v.3p.47" />
πολιτευομένοις ἐγκαλεῖν, ὅτι πονηροὺς κατὰ τῆς βουλῆς
διατίθενται λόγους ἐν ὑμῖν καὶ καταλύουσι τὴν πάτριον
ἀριστοκρατίαν, καὶ διαστασιάζουσι τὴν πόλιν,
<milestone unit="reiskpage" n="1380" />ἅπαντα ταῦτα λέγοντας ἀληθῆ: ποιοῦσι γὰρ ταῦτα: καὶ
τὸ πάντων χαλεπώτατον, ὅτι δυναστείαν περιβάλλονται 
μείζονα τῆς συγκεχωρημένης αὐτοῖς ἄκριτον ἀποκτείνειν
ἐπιχειροῦντες ὃν ἂν ἐθέλωσιν ἐξ ἡμῶν, καὶ ὅτι δεῖ
<milestone unit="section" n="2" />τοὺς ταῦτα ποιοῦντας τεθνάναι νηποινί. πῶς ἂν ὑμεῖς 
ἐνέγκαιτε τὴν αὐθάδειαν τοῦ συνεδρίου; καὶ τί ἂν εἴποιτε;
ἆρ᾽ οὐκ <add>ἂν</add> ἀγανακτήσαιτε καὶ δεινὰ φαίητε 
πάσχειν, εἰ τὴν παρρησίαν ἀφαιρήσεταί τις ὑμᾶς καὶ
τὴν ἐλευθερίαν, τὸν ὑπὲρ τῶν ἐσχάτων κίνδυνον ἐπιθεὶς
τοῖς ἐλευθέραν φωνὴν ὑπὲρ τοῦ δήμου φθεγξαμένοις;
<milestone unit="section" n="3" />οὐκ ἔνεστ᾽ ἄλλως εἰπεῖν. ἔπειθ᾽ ἃ παθεῖν οὐκ 
ἂν ὑπομείναιτε αὐτοί, ταῦθ᾽ ἑτέρους πάσχοντας ἀνέχεσθαι 
δικαιοῦτε; πολιτικά γ᾽, ὦ δημόται, καὶ μέτρια
ὑμῶν τὰ βουλεύματα. τοιαῦτ᾽ ἀξιοῦντες οὐκ αὐτοὶ
βεβαιοῦτε τὰς καθ᾽ ἑαυτῶν διαβολὰς ἀληθεῖς εἶναι,
καὶ τοὺς συμβουλεύοντας τὴν παράνομον ὑμῶν δυναστείαν
μὴ περιορᾶν αὐξομένην, τὰ δίκαια τῷ κοινῷ 
<milestone unit="section" n="4" /><milestone unit="reiskpage" n="1381" />φρονοῦντας ἀποδείκνυτε; ἐμοὶ μὲν γὰρ δοκεῖ. ἀλλ᾽ εἴ 
γε τἀναντία βούλεσθε ὧν διαβέβλησθε ποιεῖν, ἐμοὶ
συμβούλῳ χρησάμενοι μετριάσατε καὶ τοὺς λόγους, ἐφ᾽
οἷς ἄχθεσθε, πολιτικῶς καὶ μὴ δυσοργήτως ἐνέγκατε.
<pb id="v.3p.48" />
περιέσται γὰρ ὑμῖν μέν, εἰ τοῦτο ποιήσετε, ἀγαθοῖς
εἶναι δοκεῖν, τοῖς δ᾽ ἀπεχθῶς διακειμένοις πρὸς ὑμᾶς μετανοεῖν.
</p></div2>

<div2 type="chapter" n="32" org="uniform" sample="complete">
<p><milestone unit="section" n="1" />
δίκαια μὲν δὴ ταῦτα προεχόμενοι πρὸς
ὑμᾶς μεγάλα, ὥς γ᾽ οὖν οἰόμεθα, πείθομεν ὑμᾶς μηδὲν
ἐξαμαρτάνειν: χρηστὰ δὲ καὶ φιλάνθρωπα ἔργα, οἷς
χρησόμεθα οὐκ ὀνειδίσαι βουλόμενοι ὑμᾶς, ἀλλ᾽ ἐπιεικεστέρους
ποιῆσαι,  —  χωρὶς τῶν παλαιῶν τὰ νεωστὶ
γενόμενα περὶ τὴν κάθοδον ὑμῶν,  —  <del status="unremarkable">ὧν</del> ἡμεῖς μὲν
ἐπιλελῆσθαι βουλόμεθα, ὑμεῖς δὲ δίκαιοί ἐστε μεμνῆσθαι.
<milestone unit="section" n="2" />ἀναγκαζόμεθα δ᾽ αὐτὰ παραφέρειν νυνὶ χρῄζοντες
ἀντὶ πολλῶν καὶ μεγάλων, ὧν ὑμῖν δεομένοις <milestone unit="reiskpage" n="1382" />
ἐχαρισάμεθα, ταύτην παρ᾽ ὑμῶν ἀντιλαβεῖν τὴν χάριν,
μήτ᾽ ἀποκτεῖναι μήτ᾽ ἐκβαλεῖν τῆς πόλεως ἄνδρα
φιλόπολιν καὶ τὰ πολέμια πάντων κράτιστον. ζημιωσόμεθα
γὰρ οὐ μικρά, εὖ ἴστε, ὦ δημόται, τοιαύτης
ἀποστερήσαντες ἀρετῆς τὴν πόλιν. μάλιστα μὲν
οὖν δι᾽ αὐτὸν ἐκεῖνον ὑφεῖναι τῆς ὀργῆς δίκαιοί ἐστε
μνησθέντες, ὅσους ὑμῶν ἔσωσεν ἐν τοῖς πολέμοις, καὶ
μὴ λόγων μνησικακεῖν φαύλων, ἀλλ᾽ ἔργων μεμνῆσθαι
καλῶν. <milestone unit="section" n="3" />ὁ μὲν γὰρ λόγος ὑμᾶς τοῦ ἀνδρὸς οὐδὲν
ἔβλαψεν, αἱ δὲ πράξεις αὐτοῦ μεγάλα ὠφέλησαν. εἰ δὲ
πρὸς τοῦτον ἀδιαλλάκτως ἔχετε, ἡμῖν γέ τοι καὶ τῇ
βουλῇ χαρίσασθε αὐτὸν δεομένοις, καὶ διαλλάγητε ἤδη
ποτὲ βεβαίως τήν τε πόλιν, ὥσπερ ἐξ ἀρχῆς εἶχε, μίαν
<pb id="v.3p.49" />
εἶναι ποιήσατε. εἰ δὲ πείθουσιν ἡμῖν οὐ συγχωρήσετε,
εὖ ἴστε, ὅτι οὐδ᾽ ἡμεῖς βιαζομένοις ὑμῖν εἴξομεν, ἀλλ᾽
<milestone unit="reiskpage" n="1383" />ἤτοι φιλότητος ἀδόλου καὶ χαρίτων ἔτι μειζόνων ἥδε
ἡ πεῖρα τοῦ δήμου πᾶσιν αἰτία ἔσται, ἢ πολέμου ἐμφυλίου
αὖθις ἄρξει καὶ κακῶν ἀνηκέστων. 
</p></div2>

<div2 type="chapter" n="33" org="uniform" sample="complete">
<p><milestone unit="section" n="1" />
τοιαῦτα τοῦ Μηνυκίου διεξελθόντος ὁρῶντες
οἱ δήμαρχοι τῇ τε μετριότητι τῶν λόγων καὶ τῇ
φιλανθρωπίᾳ τῶν ὑποσχέσεων ἐπαγόμενον τὸ πλῆθος
ἤχθοντο καὶ χαλεπῶς ἔφερον, μάλιστα δὲ Γάιος Σικίννιος
Βελλοῦτος, ὁ πείσας τοὺς πένητας ἀποστῆναι 
τῶν πατρικίων καὶ στρατηγὸς ἀποδειχθεὶς ὑπ᾽ αὐτῶν,
ἕως ἦσαν ἐν τοῖς ὅπλοις, ἔχθιστος ἀνὴρ ἀριστοκρατίᾳ
καὶ διὰ τοῦτο προηγμένος ὑπὸ τῶν πολλῶν εἰς ἐπιφάνειαν
τήν τε δημαρχικὴν ἐξουσίαν δεύτερον ἤδη
παρειληφώς, ἁπάντων ἥκιστα τῶν δημαγωγῶν ἑαυτῷ 
συμφέρειν ὁμονοῆσαι οἰόμενος τὴν πόλιν καὶ τὸν ἀρχαῖον
ἀναλαβεῖν κόσμον. <milestone unit="section" n="2" />οὐ γὰρ ὅσον τὰς τιμὰς καὶ 
τὰς δυνάμεις ἕξειν ἔτι τὰς αὐτὰς ὑπελάμβανεν ἀριστοκρατίας
πολιτευομένης, γεγονώς τε κακῶς καὶ τεθραμμένος
ἀδόξως καὶ λαμπρὸν οὐθὲν ἀποδειξάμενος οὔτε 
κατὰ πολέμους οὔτ᾽ ἐν εἰρήνῃ, ἀλλὰ καὶ περὶ τῶν ἐσχάτων
<milestone unit="reiskpage" n="1384" />κινδυνεύσειν, ὡς διεστασιακὼς τὴν πόλιν καὶ πολλῶν
αὐτῇ κακῶν γεγονὼς αἴτιος. <milestone unit="section" n="3" />ἐνθυμηθεὶς δὴ ὅσα 
<pb id="v.3p.50" />
χρῆν λέγειν τε καὶ πράττειν καὶ μετὰ τῶν συναρχόντων
βουλευσάμενος, ἐπειδὴ κἀκείνους ἔσχεν ὁμογνώμονας,
ἀνέστη καὶ μικρὰ περὶ τῆς κατεχούσης τὸν δῆμον
ἀτυχίας ἀποδυράμενος τούς θ᾽ ὑπάτους ἐπῄνεσεν,
ὅτι λόγον ἠξίωσαν ὑποσχεῖν τοῖς δημόταις οὐχ ὑπεριδόντες
αὐτῶν τῆς ταπεινότητος, καὶ τοῖς πατρικίοις
εἰδέναι χάριν ἔφησεν, εἴ τις αὐτοῖς ἤδη ποτὲ φροντὶς
εἰσέρχεται τῆς σωτηρίας τῶν πενήτων: καὶ ἔτι μᾶλλον
ἔφη μετὰ πάντων ἐκμαρτυρήσειν, ἐὰν ὅμοια παράσχωνται
τοῖς λόγοις τὰ ἔργα.
</p></div2>

<div2 type="chapter" n="34" org="uniform" sample="complete">
<p><milestone unit="section" n="1" />
εἰπὼν δὲ ταῦτα καὶ δόξας μέτριος ὀργὴν
εἶναι καὶ διαλλακτικὸς ἐπιστρέφει πρὸς τὸν Μάρκιον
παρεστηκότα τοῖς ὑπάτοις καὶ λέγει: σὺ δέ, τί
οὐκ ἀπολογῇ πρὸς τοὺς σαυτοῦ πολίτας, ὦ γενναῖε,
περὶ ὧν εἶπας ἐν τῇ βουλῇ; μᾶλλον δὲ τί οὐκ ἀντιβολεῖς
καὶ παραιτῇ τὰς ὀργὰς αὐτῶν, ἵνα μετριωτέραν <milestone unit="reiskpage" n="1385" />
ἐπιθῶσί σοι ζημίαν; ἀρνεῖσθαι μὲν γὰρ οὐκ ἂν ἀξιώσαιμί
σε τοσούτων ἀνδρῶν εἰδότων οὐδ᾽ εἰς ἀναισχύντους
καταφεύγειν ἀπολογίας, Μάρκιον ὄντα καὶ φρόνημα
μεῖζον ἢ κατ᾽ ἰδιώτην ἔχοντα: εἰ μὴ ἄρα τοῖς
<add>μὲν</add> ὑπάτοις καὶ τοῖς πατρικίοις καλῶς ἔχει πείθειν
ὑπὲρ σοῦ τὸν δῆμον, σοὶ δ᾽ οὐκ ἄρα καλῶς ἕξει ταὐτὸ
<milestone unit="section" n="2" />τοῦτο περὶ σεαυτοῦ ποιήσαντι; ταῦτα δ᾽ ἔλεγεν οὐκ
<pb id="v.3p.51" />
ἀγνοῶν, ὅτι μεγαλόφρων ἀνὴρ οὐχ ὑπομενεῖ κατήγορος
ἑαυτοῦ γενόμενος ὡς ἡμαρτηκὼς ἄφεσιν αἰτεῖσθαι τῆς
τιμωρίας, οὐδ᾽ εἰς ὀλοφυρμοὺς καὶ δεήσεις καταφεύξεται
παρὰ τὸν ἑαυτοῦ τρόπον, ἀλλ᾽ ἤτοι καὶ τὸ παράπαν
ἀπαξιώσει τὴν ἀπολογίαν, ἢ τὴν ἔμφυτον αὐθάδειαν 
φυλάττων οὐθὲν ὑποθωπεύσει τὸν δῆμον μετριάσας
περὶ τοὺς λόγους: ὅπερ καὶ συνέβη. <milestone unit="section" n="3" />γενομένης γὰρ 
ἡσυχίας καὶ πολλῆς ἐμπεσούσης ὀλίγου δεῖν πᾶσι τοῖς
δημοτικοῖς προθυμίας ἀπολύειν αὐτόν, εἰ τὸν παρόντα
θεραπεύσειε καιρόν, τοιαύτην αὐθάδειαν ἐπεδείξατο 
<milestone unit="reiskpage" n="1386" />λόγων, καὶ τοσοῦτον αὐτῶν κατεφρόνησεν, ὥστε παρελθὼν
ἔξαρνος μὲν ὑπὲρ οὐθενὸς ἦν τῶν πρὸς τὴν
βουλὴν εἰρημένων κατὰ τοῦ πλήθους, οὐδ᾽ ὡς μεταγινώσκων
ἐπ᾽ αὐτοῖς εἰς οἴκτους καὶ παραιτήσεις ἐτρέπετο:
ἀρχὴν δ᾽ οὐδὲ δικασταῖς αὐτοῖς ἠξίου χρῆσθαι 
περὶ οὐδενὸς πράγματος, ὡς οὐδεμίαν ἔχουσιν ἐξουσίαν
νόμιμον: εἰ δὲ βουλήσεταί τις ἐπὶ τῶν ὑπάτων αὐτοῦ
κατηγορεῖν εἴτ᾽ ἔργων εὐθύνας ἀπαιτῶν εἴτε λόγων,
<milestone unit="section" n="4" />ἔνθα νόμος ἐστὶν ἕτοιμος εἶναι δίκην ὑπέχειν. παρεληλυθέναι 
δὲ πρὸς τοὺς δημότας ἔλεγεν, ἐπειδὴ καλοῦσιν 
αὐτοί, τὰ μὲν ἐπιτιμήσων ταῖς παρανομίαις
αὐτῶν καὶ πλεονεξίαις, αἷς ἐχρήσαντο περί τε τὴν
ἀπόστασιν καὶ μετὰ τὴν κάθοδον: τὰ δὲ συμβουλεύσων
ἐπισχεῖν ἤδη ποτὲ καὶ συστεῖλαι τὰς ἀδίκους ἐπιθυμίας.
<milestone unit="section" n="5" />καὶ μετὰ τοῦτ᾽ ἐπιστρεφῶς πάνυ καὶ θρασέως 
ἁπάντων αὐτῶν καθήπτετο καὶ μάλιστα τῶν δημάρχων.
<milestone unit="reiskpage" n="1387" />προσῆν δ᾽ αὐτοῦ τοῖς λόγοις οὐχ ὡς πολίτου δῆμον
ἀναδιδάσκοντος εὐλόγιστος αἰδώς, οὐδ᾽ ὡς ἰδιώτου
<pb id="v.3p.52" />
πολλοῖς ἀπεχθομένου σώφρων εὐλάβεια πρὸς τὰς τοῦ
κρατοῦντος ὀργάς, ἀλλ᾽ ὡς ἐχθροῦ προπηλακίζοντος
ἀδεῶς τοὺς ὑπὸ χεῖρας ἄκρατός τις χολὴ καὶ βαρεῖα
τοῦ κακῶς πάσχοντος ὑπεροψία.
</p></div2>

<div2 type="chapter" n="35" org="uniform" sample="complete">
<p><milestone unit="section" n="1" />
τοιγάρτοι λέγοντός τ᾽ αὐτοῦ μεταξὺ πολὺς
θόρυβος ἐγίνετο τῇδε καὶ τῇδε θαμινὰ μεθελκομένοις,
ὡς ἐν διαφόροις, πλήθεσι καὶ οὐ ταὐτὰ βουλομένοις,
τῶν μὲν ἡδομένων ἐπὶ τοῖς λόγοις αὐτοῦ, τῶν δὲ
πάλιν ἀχθομένων. καὶ ἐπειδὴ ἐπαύσατο λέγων, ἔτι
 πλείων ἀνέστη βοὴ καὶ θόρυβος. <milestone unit="section" n="2" />οἱ μὲν γὰρ πατρίκιοι
κράτιστον ἀνδρῶν λέγοντες ἐπῄνουν αὐτὸν ἐπὶ τῇ παρρησίᾳ
καὶ μόνον ἀπέφαινον ἐξ ἁπάντων σφῶν ἐλεύθερον,
ὃς οὔτε πολεμίων ἔδεισεν ἐπιόντων ὄχλον οὔτε
πολιτῶν αὐθάδεις καὶ παρανόμους ἐκολάκευσεν ὁρμάς:
οἱ δὲ δημοτικοὶ δυσανασχετοῦντες ἐπὶ τοῖς ὀνειδισμοῖς <milestone unit="reiskpage" n="1388" />
βαρὺν καὶ πικρὸν καὶ πολεμίων ἁπάντων ἔχθιστον αὐτὸν
ἀπεκάλουν. <milestone unit="section" n="3" />προθυμίαν δὲ πολλὴν εἶχόν τινες ἤδη,
οἷς πολὺ προσῆν τὸ εὐχερές, ἐν χειρῶν αὐτὸν διαφθεῖραι
νόμῳ. συνήργουν δ᾽ αὐτοῖς εἰς τοῦτο καὶ συνελάμβανον
οἱ δήμαρχοι, καὶ μάλιστα Σικίννιος ἐνεδίδου
τοῖς βουλήμασι τὰς ἡνίας. τελευτῶν γοῦν, ἐπειδὴ πολλὴν
αὐτοῦ καταδρομὴν ἐποιήσατο καὶ τοὺς θυμοὺς
ἐξέκαυσε τῶν δημοτῶν, πολὺς ἐμπνεύσας τῇ κατηγορίᾳ
τέλος ἐξήνεγκεν, ὅτι θάνατον αὐτοῦ καταψηφίζεται τὸ
<pb id="v.3p.53" />
ἀρχεῖον τῆς εἰς τοὺς ἀγορανόμους ὕβρεως ἕνεκεν, οὓς
τῇ προτέρᾳ τῶν ἡμερῶν ἄγειν αὐτὸν κελευσθέντας ὑφ᾽
αὑτῶν τύπτων ἀπήλασεν: οὐ γὰρ ἑτέρων τινῶν εἶναι
τὸν προπηλακισμὸν τὸν εἰς τοὺς ὑπηρέτας σφῶν γενόμενον
ἢ τῶν κελευσάντων. <milestone unit="section" n="4" />καὶ ταῦτ᾽ εἰπὼν ἐπέταξεν 
ἄγειν αὐτὸν ἐπὶ τὸν ὑπερκείμενον τῆς ἀγορᾶς λόφον:
<milestone unit="reiskpage" n="1389" />ἔστι δὲ τὸ χωρίον κρημνὸς ἐξαίσιος, ὅθεν αὐτοῖς ἔθος
ἦν βάλλειν τοὺς ἐπιθανατίους. οἱ μὲν οὖν ἀγορανόμοι
προσῄεσαν ὡς ἐπιληψόμενοι τοῦ σώματος, οἱ δὲ πατρίκιοι
μέγα ἐμβοήσαντες ὥρμησαν ἐπ᾽ αὐτοὺς ἀθρόοι: 
ἔπειθ᾽ ὁ δῆμος ἐπὶ τοὺς πατρικίους: καὶ ἦν πολλὴ μὲν
ἔργων ἀκοσμία, πολλὴ δὲ λόγων ὕβρις παρ᾽ ἀμφοῖν,
<milestone unit="section" n="5" />ὠθισμοί τε καὶ χειρῶν ἐπιβολαί. κατελήφθη δὲ καὶ 
σωφρονεῖν ἠναγκάσθη τὰ παρακινοῦντα ὑπὸ τῶν ὑπάτων
βιασαμένων εἰς μέσους καὶ τοῖς ῥαβδούχοις ἀναστέλλειν 
κελευσάντων τοὺς ὄχλους: τοσαύτη ἄρα τῆς
ἀρχῆς αἰδὼς ἦν τοῖς τότε ἀνθρώποις, καὶ οὕτω τίμιον
τὸ τῆς βασιλικῆς ἐξουσίας μίμημα. ἐφ᾽ οἷς ὁ Σικίννιος
ἀδημονῶν καὶ διαταραττόμενος εὐλαβείας τε μεστὸς
ὤν, μὴ προσαναγκάσῃ τοὺς διαφόρους τοῖς βιαίοις 
τὰ βίαια λῦσαι, ἀποστῆναι τ᾽ οὐκ ἀξιῶν τοῦ ἐγχειρήματος,
ἐπειδὴ ἅπαξ ἐπεβάλετο, καὶ μένειν ἐφ᾽ οἷς ἔκρινεν
οὐ δυνατὸς ὤν, πολὺς ἐν τῷ σκοπεῖν, ὅ τι πρακτέον ἦν.
</p></div2>

<div2 type="chapter" n="36" org="uniform" sample="complete">
<p><milestone unit="section" n="1" />
<milestone unit="reiskpage" n="1390" />κατιδὼν δ᾽ αὐτὸν ἀμηχανοῦντα Λεύκιος 
Ἰούνιος Βροῦτος, ἐκεῖνος ὁ δημαγωγὸς ὁ τεχνησάμενος,
<pb id="v.3p.54" />
ἐφ᾽ οἷς ἔσονται δικαίοις αἱ διαλλαγαί, δεινὸς ἀνὴρ τά
τ᾽ ἄλλα καὶ πόρους εὑρεῖν ἐν ἀπόροις, προσέρχεται
μόνος μόνῳ καὶ ὑποτίθεται μὴ φιλονεικεῖν ἐγχειρήματι
θερμῷ καὶ παρανόμῳ συναγωνιζόμενον, ὁρῶντα τούς
τε πατρικίους ἅπαντας ἠρεθισμένους καὶ ἑτοίμους ὄντας,
εἰ κληθεῖεν ὑπὸ τῶν ὑπάτων, ἐπὶ τὰ ὅπλα χωρεῖν,
τοῦ δὲ δήμου τὸ καρτερώτατον μέρος ἐνδοιάζον καὶ
οὐκ ἀγαπητῶς δεχόμενον ἀνδρὸς ἐπιφανεστάτου τῶν
ἐν τῇ πόλει παράδοσιν ἐπὶ θανάτῳ καὶ ταῦτ᾽ ἀκρίτου.
<milestone unit="section" n="2" /> συνεβούλευε δ᾽ αὐτῷ τότε μὲν εἶξαι καὶ μὴ χωρεῖν
ὁμόσε τοῖς ὑπάτοις, μή τι μεῖζον κακὸν ἐργάσηται,
προθεῖναι δὲ τῷ ἀνδρὶ δίκην ὁρίσαντα χρόνον ὅσον
δή τινα, καὶ ψῆφον ἀναδοῦναι τοῖς πολίταις ὑπὲρ αὐτοῦ
κατὰ φυλάς: ὅ τι δ᾽ ἂν αἱ πλείους ψῆφοι καθαιρῶσι, <milestone unit="reiskpage" n="1391" />
τοῦτο ποιεῖν: τυραννικὸν μὲν γὰρ εἶναι καὶ βίαιον,
ὃ νῦν ἐπειρᾶτο διαπράττεσθαι, τὸν αὐτὸν ὑπάρχειν
καὶ κατήγορον καὶ δικαστὴν καὶ τοῦ μέτρου τῆς τιμωρίας
κύριον: πολιτικὸν δὲ τὸ κατὰ νόμους ἀπολογίας
τυχόντα τὸν ὑπαίτιον, ὅ τι ἂν τοῖς πλείοσι δικασταῖς
 δόξῃ, τοῦτο παθεῖν. <milestone unit="section" n="3" />πείθεται τούτοις ὁ Σικίννιος μηδὲν
ὁρῶν βούλευμα κρεῖττον καὶ παρελθὼν ἔφη: τὴν
μὲν σπουδὴν ὁρᾶτε τῶν πατρικίων τὴν εἰς τὰ φονικὰ
καὶ βίαια ἔργα, ὦ δημόται, ὡς ἑνὸς ἀνδρὸς αὐθάδους
ὅλην ἀδικοῦντος τὴν πόλιν ἧττον τίθενται τὸ πλῆθος
τὸ ὑμέτερον. οὐ μὴν ὁμοίους γ᾽ αὐτοῖς γίνεσθαι χρὴ
<pb id="v.3p.55" />
καὶ ἐπὶ κεφαλὴν ὠθεῖσθαι οὔτ᾽ ἄρχοντας πολέμου
οὔτ᾽ ἀμυνομένους: ἀλλ᾽ ἐπειδὴ πρόφασιν εὐπρεπῆ
προβάλλονταί τινες τὸν νόμον, ᾧ βοηθοῦντες <add>αὐτὸν</add>
ἀφαιροῦνται τῆς κολάσεως, ὃς οὐκ ἐᾷ τῶν
πολιτῶν οὐθέν᾽ ἀποκτεῖναι ἄκριτον, συγχωρήσωμεν 
<milestone unit="reiskpage" n="1392" />αὐτοῖς τὸ δίκαιον τοῦτο, καίπερ οὐδὲ νόμιμα πάσχοντες
οὐδὲ δίκαια ὑπ᾽ αὐτῶν, καὶ δείξωμεν, ὅτι
τοῖς εὐγνώμοσι μᾶλλον ἢ τοῖς βιαίοις περιεῖναι τῶν
ἀδικούντων ἡμᾶς πολιτῶν βουλόμεθα. <milestone unit="section" n="4" />ὑμεῖς μὲν οὖν 
ἄπιτε καὶ τὸν μέλλοντα καιρὸν ἐκδέχεσθε οὐ πολὺν 
ἐσόμενον: ἡμεῖς δὲ παρασκευασάμενοι τὰ κατεπείγοντα
προθήσομεν χρόνον τῷ ἀνδρὶ εἰς ἀπολογίαν καὶ τὴν
δίκην ἐφ᾽ ὑμῶν συντελέσομεν. ὅταν δὲ γένησθε τῆς
ψήφου κατὰ τὸν νόμον κύριοι, τιμήσατε αὐτῷ ἧς ἂν
ἄξιον εὕρητε ζημίας. καὶ περὶ μὲν τούτου τοσαῦτα. 
τῆς δὲ τοῦ σίτου διαπράσεώς τε καὶ διαθέσεως, ἵν᾽ ἐκ
τοῦ δικαιοτάτου γένηται, εἰ μή τις ἔσται τούτοις καὶ
τῇ βουλῇ φροντίς, <add>αὐτοὶ</add> ἐπιμελησόμεθα. ταῦτ᾽ εἰπὼν
διέλυσε τὴν ἐκκλησίαν.
</p></div2>

<div2 type="chapter" n="37" org="uniform" sample="complete">
<p><milestone unit="section" n="1" />
μετὰ τοῦθ᾽ οἱ μὲν ὕπατοι συναγαγόντες 
τὴν βουλὴν ἐσκόπουν ἐφ᾽ ἡσυχίας, τίς ἂν γένοιτο τῆς
<milestone unit="reiskpage" n="1393" />παρούσης ταραχῆς λύσις. καὶ ἔδοξεν αὐτοῖς πρῶτον
μὲν ἀποθεραπεῦσαι τοὺς δημότας, εὐώνους πάνυ καὶ
λυσιτελεῖς ποιήσαντας αὐτοῖς τὰς ἀγοράς: ἔπειτα πείθειν
<pb id="v.3p.56" />
τοὺς προεστηκότας αὐτῶν χάριτι τῆς βουλῆς παύσασθαι
καὶ μὴ παράγειν τὸν Μάρκιον, εἰ δὲ μὴ <add>πείθοιεν</add>
εἰς μακροτάτους ἀναβάλλεσθαι χρόνους, ἕως ἂν
μαρανθῶσιν αἱ τῶν πολλῶν ὀργαί. <milestone unit="section" n="2" />ταῦτα ψηφισάμενοι
τὸ μὲν ὑπὲρ τῆς ἀγορᾶς δόγμα εἰς τὸν δῆμον ἐξήνεγκαν
καὶ πάντων ἐπαινεσάντων ἐκύρωσαν. ἦν δὲ
τοιόνδε: τὰς τιμὰς εἶναι τῶν ὠνίων τῶν πρὸς τὸν
καθ᾽ ἡμέραν βίον, αἵτινες ἐγένοντ᾽ ἐλάχισται πρὸ τῆς
ἐμφυλίου στάσεως. παρὰ δὲ τῶν δημάρχων πολλὰ λιπαρήσαντες
τὴν μὲν ὁλοσχερῆ πάρεσιν οὐχ εὕροντο,
τὴν δ᾽ εἰς χρόνον ὅσον ἠξίουν ἀναβολὴν ἔλαβον: αὐτοί
τε προσεμηχανήσαντο διατριβὴν ἑτέραν ἀφορμῇ τοιᾷδε
χρησάμενοι. <milestone unit="section" n="3" />τοὺς ἐκ Σικελίας ἀποσταλέντας ὑπὸ τοῦ
τυράννου πρέσβεις καὶ παρακομίσαντας τῷ δήμῳ τὴν
τοῦ σίτου δωρεὰν ἀποπλέοντας οἴκαδε Ἀντιάται πειρατήριον <milestone unit="reiskpage" n="1394" />
στείλαντες κατήγαγον ἀποσαλεύοντας οὐ πρόσω
τῶν λιμένων καὶ τά τε χρήματ᾽ αὐτῶν ὡς πολεμίων
δἰ ὠφελείας ἔθεντο, καὶ τὰ σώματα κατακλείσαντες
εἶχον ἐν φυλακῇ. <milestone unit="section" n="4" />ταῦτα μαθόντες οἱ ὕπατοι ἔξοδον
ἐψηφίσαντο ἐπὶ τοὺς Ἀντιάτας, ἐπειδὴ πρεσβευομένοις
αὐτοῖς οὐδὲν ἠξίουν τῶν δικαίων ποιεῖν: καὶ ποιησάμενοι
τῶν ἐν ἀκμῇ κατάλογον ἐξῄεσαν ἀμφότεροι, ψήφισμα
κυρώσαντες ὑπὲρ ἀναβολῆς τῶν τ᾽ ἰδίων καὶ
τῶν δημοσίων δικῶν, ὅσον ἂν χρόνον ὦσιν ἐν τοῖς
 ὅπλοις. <milestone unit="section" n="5" />ἐγένετο δ᾽ οὗτος οὐχ ὅσον ὑπέλαβον, ἀλλὰ
<pb id="v.3p.57" />
πολλῷ ἐλάττων. οἱ γὰρ Ἀντιάται μαθόντες ἐξεστρατευμένους
πανδημεὶ Ῥωμαίους οὐδὲ τὸν ἐλάχιστον ἀντέσχον
χρόνον, δεόμενοι δὲ καὶ λιπαροῦντες τά τε
σώματα τῶν ἁλόντων Σικελιωτῶν ἀπέδοσαν καὶ τὰ
<milestone unit="reiskpage" n="1395" />χρήματα, ὥστ᾽ ἠναγκάσθησαν οἱ Ῥωμαῖοι εἰς τὴν πόλιν ἀναστρέψαι. 
</p></div2>

<div2 type="chapter" n="38" org="uniform" sample="complete">
<p><milestone unit="section" n="1" />
διαλυθείσης δὲ τῆς στρατιᾶς ὁ μὲν Σικίννιος
ὁ δήμαρχος συναγαγὼν τὸ πλῆθος εἰς ἐκκλησίαν
προεῖπεν ἡμέραν, ἐν ᾗ συντελεῖν ἔμελλε τὴν περὶ τοῦ
Μαρκίου κρίσιν: καὶ παρεκάλει τούς τε κατὰ πόλιν 
ὑπάρχοντας ἀθρόους ἥκειν ἐπὶ τὴν διάγνωσιν τῆς δίκης
καὶ τοὺς ἐπὶ τῶν ἀγρῶν διατρίβοντας ἀφεμένους
τῶν ἔργων εἰς τὴν αὐτὴν ἡμέραν ἀπαντᾶν, ὡς ὑπὲρ
ἐλευθερίας καὶ σωτηρίας ὅλης τῆς πόλεως τὴν ψῆφον
ἀναληψομένους: παρήγγελλε δὲ καὶ τῷ Μαρκίῳ παρεῖναι 
πρὸς τὴν ἀπολογίαν ὡς οὐδενὸς ἀτυχήσοντι τῶν περὶ
<milestone unit="section" n="2" />τὰς κρίσεις νομίμων. τοῖς δ᾽ ὑπάτοις ἐδόκει βουλευσαμένοις 
μετὰ τοῦ συνεδρίου μὴ περιορᾶν τὸν δῆμον
ἐξουσίας τηλικαύτης κύριον γενόμενον. εὕρητο δ᾽ αὐτοῖς
τῆς κωλύσεως ἀφορμὴ δικαία καὶ νόμιμος, ᾗ χρώμενοι 
πάντα διαλύσειν ᾤοντο τὰ τῶν ἀντιδίκων βουλεύματα.
καὶ μετὰ τοῦτο παρεκάλεσαν εἰς λόγους ἐλθεῖν
<milestone unit="reiskpage" n="1396" />τοὺς προεστηκότας τοῦ δήμου συνόντων αὐτοῖς τῶν
ἐπιτηδείων. <milestone unit="section" n="3" />καὶ ἔλεξε Μηνύκιος τοιάδε: ἡμῖν, ὦ 
δήμαρχοι, δοκεῖ χρῆναι τὴν στάσιν ἐξελαύνειν ἐκ τῆς 
πόλεως ἁπάσῃ δυνάμει καὶ μὴ φιλονεικεῖν ἐναντία τῷ
<pb id="v.3p.58" />
δήμῳ περὶ μηδενὸς χρήματος: μάλιστα δ᾽ ὅταν ὁρῶμεν
ὑμᾶς ἀπὸ τῶν βιαίων ἐπὶ τὰ δίκαια καὶ τοὺς λόγους
ἥκοντας. ταύτης μέντοιγε τῆς γνώμης ἐπαινοῦντες ὑμᾶς
τὴν βουλὴν οἰόμεθα δεῖν ἄρξαι προβούλευμα ποιησαμένην,
ὥσπερ ἐστὶν ἡμῖν πάτριον. δύναισθε δ᾽ ἂν καὶ
<milestone unit="section" n="4" />αὐτοὶ τοῦτο μαρτυρεῖν, ὅτι, ἐξ οὗ τήνδε τὴν πόλιν
ἔκτισαν ἡμῶν οἱ πρόγονοι, τοῦτο τὸ γέρας ἔχουσα ἡ
βουλὴ διατετέλεκε, καὶ οὐθὲν πώποτε ὁ δῆμος, ὅ τι μὴ
προβουλεύσειεν ἡ βουλή, οὔτ᾽ ἐπέκρινεν οὔτ᾽ ἐπεψήφισεν,
οὐχ ὅτι νῦν, ἀλλ᾽ οὐδ᾽ ἐπὶ τῶν βασιλέων <del status="unremarkable">τὰ
δ᾽</del>, ἀλλ᾽ ὅσα τῷ συνεδρίῳ δόξειε, ταῦθ᾽ οἱ βασιλεῖς
εἰς τὸν δῆμον ἐκφέροντες ἐπεκύρουν. μὴ δὴ τοῦτ᾽
ἀφαιρεῖσθε τὸ δίκαιον ἡμῶν, μηδὲ ἀρχαῖον καλὸν ἔθος
ἀφανίζετε: διδάξαντες δὲ τὸ συνέδριον, ὅτι δικαίου
δεῖσθε καὶ μετρίου πράγματος, ὅτι ἂν ἐκείνῳ δοκῇ, <milestone unit="reiskpage" n="1397" />
τούτου τὸν δῆμον ἀποδείξατε κύριον.
</p></div2>

<div2 type="chapter" n="39" org="uniform" sample="complete">
<p><milestone unit="section" n="1" />
ταῦτα τῶν ὑπάτων λεγόντων ὁ μὲν
Σικίννιος οὐκ ἠνείχετο τῶν λόγων οὐδὲ ἠξίου τὴν
βουλὴν οὐδενὸς ποιεῖν κυρίαν: οἱ δὲ τὴν αὐτὴν ἔχοντες
ἐξουσίαν ἐκείνῳ Δεκίου γνώμῃ χρησάμενοι συνεχώρουν
γενέσθαι τὸ προβούλευμα, δικαίαν τινὰ καὶ
αὐτοὶ ποιησάμενοι πρόκλησιν, ἣν οὐχ οἷόν τ᾽ <add>ἦν</add> μὴ
<milestone unit="section" n="2" />δέξασθαι τοῖς ὑπάτοις. ἠξίουν γὰρ τοὺς βουλευτὰς
λόγον ἀποδόντας αὐτοῖς τε τοῖς ὑπὲρ τοῦ δήμου πράττουσι
<pb id="v.3p.59" />
καὶ τοῖς συναγορεύειν ἢ τἀναντία λέγειν βουλομένοις,
ἐπειδὰν ἀκούσωσιν ἁπάντων τῶν βουλομένων,
ὅ τι ἂν αὐτοῖς φανῇ δίκαιόν τε καὶ τῷ κοινῷ συμφέρον
ἀποφήνασθαι, φέρειν δὴ τὴν γνώμην ἅπαντας
ὥσπερ ἐν δικαστηρίῳ τὸν νόμιμον ὅρκον ὀμόσαντας: 
ὅ τι δ᾽ ἂν αἱ πλείους γνῶμαι καθαιρῶσι, τοῦτ᾽ εἶναι
<milestone unit="reiskpage" n="1398" />κύριον. <milestone unit="section" n="3" />συγχωρησάντων δὲ τῶν ὑπάτων ὥσπερ ἠξίουν 
οἱ δήμαρχοι τὸ προβούλευμα γενέσθαι, τότε μὲν διελύθησαν:
τῇ δὲ κατόπιν ἡμέρᾳ παρῆν μὲν εἰς τὸ συνέδριον
ἡ βουλή: οἱ δ᾽ ὕπατοι δηλώσαντες αὐτῇ τὰ 
συγκείμενα τοὺς δημάρχους ἐκάλουν, καὶ περὶ ὧν
ἥκουσιν ἐκέλευον λέγειν. παρελθὼν δ᾽ ὁ Δέκιος ὁ
συγχωρήσας τὸ προβούλευμα γενέσθαι τοιούτοις ἐχρήσατο λόγοις.
</p></div2>

<div2 type="chapter" n="40" org="uniform" sample="complete">
<p><milestone unit="section" n="1" />
οὐ λανθάνει μὲν ἡμᾶς, ὦ βουλή, τὸ συμβησόμενον, 
ὅτι δι᾽ αἰτίας ἐσόμεθα παρὰ τῷ δήμῳ τῆς
εἰς ὑμᾶς ἀφίξεως ἕνεκα, καὶ κατήγορον ἕξομεν τοῦ
προβουλεύματος ἄνδρα τὴν αὐτὴν ἐξουσίαν ἔχοντα ἡμῖν,
ὃς οὐκ ᾤετο δεῖν, ἃ δίδωσιν ἡμῖν ὁ νόμος, ταῦτα παρ᾽
ὑμῶν αἰτεῖν, οὐδ᾽ ἐν εὐεργεσίας μέρει τὸ δίκαιον λαμβάνειν. 
κίνδυνον δ᾽ οὐ τὸν ἐλάχιστον ἀναρρίψομεν
εἰς δίκην ὑπαχθέντες, ἀλλ᾽ ὡς αὐτόμολοι καὶ προδόται
<milestone unit="reiskpage" n="1399" />καταγνωσθέντες τὰ αἴσχιστα πεισόμεθα. <milestone unit="section" n="2" />ἀλλὰ καίπερ 
ἐπιστάμενοι ταῦτα, ὅμως ὑπεμείναμεν εἰς ὑμᾶς ἐλθεῖν
<pb id="v.3p.60" />
τῷ τε δικαίῳ πεποιθότες καὶ τοῖς ὅρκοις ἐπιτρέψαντες,
οἷς ὀμόσαντες οἴσετε τὰς γνώμας. φαῦλοι μὲν οὖν
ἡμεῖς γ᾽ ὡς περὶ τηλικούτων καὶ <add>τοσούτων</add> λέγειν
καὶ πολὺ τοῦ προσήκοντος ἐνδεέστεροι, τὰ δὲ πράγματα
οὐ φαῦλα, ὑπὲρ ὧν λέξομεν. τούτοις οὖν προσέχετε
τὸν νοῦν, καὶ ἐὰν ὑμῖν δόξῃ δίκαιά τε καὶ συμφέροντα
τῷ κοινῷ, προσθήσω δ᾽ ὅτι καὶ ἀναγκαῖα, συγχωρήσατε
ἡμῖν αὐτῶν τυχεῖν ἑκόντες.
</p></div2>

<div2 type="chapter" n="41" org="uniform" sample="complete">
<p><milestone unit="section" n="1" />
ἐρῶ δὲ περὶ τοῦ δικαίου πρῶτον. ὑμεῖς
δή, ὦ βουλή, ὅτε τοὺς βασιλεῖς ἀπηλλάξατε συμμάχους
ἔχοντες ἡμᾶς καὶ τὴν πολιτείαν, ἐν ᾗ νῦν ἐσμεν, κατεστήσατε,
ἣν οὐ ψέγομεν, μειονεκτοῦντας ἐν ταῖς δίκαις
τοὺς δημοτικοὺς ὁρῶντες, ὁπότε συμβαίη τι διάφορον
αὐτοῖς πρὸς τοὺς πατρικίους: πολλὰ δ᾽ ἦν ταῦτα: νόμον <milestone unit="reiskpage" n="1400" />
ἐκυρώσατε Ποπλίου Οὐαλερίου θατέρου τῶν ὑπάτων
γνώμῃ χρησάμενοι, ἐξεῖναι τοῖς κατισχυομένοις
ὑπὸ τῶν πατρικίων δημόταις προκαλεῖσθαι τὰς κρίσεις
ἐπὶ τὸν δῆμον: καὶ παρ᾽ οὐδὲν οὕτως ἕτερον ὡς τὸν
νόμον τόνδε τήν τε πόλιν ἐν ὁμονοίᾳ διεφυλάξατε καὶ
<milestone unit="section" n="2" /> τοὺς βασιλεῖς ἐπιόντας ἀπεώσασθε. τοῦτον δὴ προφερόμενοι
τὸν νόμον, ὑπὲρ ὧν ἅπαντες ἀδικεῖσθαί τε
καὶ κατισχύεσθαι λέγομεν ὑπὸ Γαΐου Μαρκίου τουδί,
καλοῦμεν αὐτὸν ἐπὶ τὸν δῆμον καὶ τὰ δίκαια παραγγέλλομεν
ἐκεῖ λέγειν. καὶ προβουλεύματος ἐνταῦθ᾽ οὐκ ἔδει.
περὶ ὧν γὰρ οὐκ εἰσὶ νόμοι, περὶ τούτων ὑμεῖς τοῦ
<pb id="v.3p.61" />
προβουλεύεσθαι κύριοι καὶ ὁ δῆμος ἐπιψηφίσαι: νόμου
δ᾽ ὄντος ἀκινήτου, κἂν μηδὲν ὑμεῖς προβουλεύσητε,
<milestone unit="section" n="3" />τούτῳ δήπου χρηστέον. οὐ γὰρ δὴ τοῦτό γ᾽ ἂν εἴποι 
<milestone unit="reiskpage" n="1401" />τις, ὅτι τῶν μὲν ἰδιωτῶν <del status="unremarkable">ὄντων</del> οἷς τὸ μειονεκτεῖν
συμβαίνει περὶ τὰς κρίσεις κυρίαν εἶναι δεῖ τὴν ἐπὶ 
τὸν δῆμον πρόκλησιν, ἡμῖν δὲ τοῖς δημάρχοις ἄκυρον.
νόμου μὲν δὴ συγχωρήματι τῷδε ἰσχυριζόμενοι καὶ
διὰ τοῦτο παρακινδυνεύσαντες ὑφ᾽ ὑμῖν γενέσθαι δικασταῖς
ἥκομεν. <milestone unit="section" n="4" /><add>ἐπ᾽</add> ἀγράφῳ δὲ καὶ ἀνομοθετήτῳ 
φύσεως δικαίῳ τόδε ἀξιοῦμεν, ὦ βουλή, μήτε πλέον 
ἔχειν ὑμῶν <del status="unremarkable">τὸν δῆμον</del> μήτε μεῖον, <del status="unremarkable">ἐν γοῦν τῷ δικαίῳ,
<del status="unremarkable">οἱ</del> πολλοὺς καὶ μεγάλους συνδιενέγκαντες ὑμῖν
πολέμους καὶ</del> περὶ τὴν ἀπαλλαγὴν τῶν πολέμων πλείστην
ἐπιδειξάμενοι προθυμίαν, καὶ τοῦ μηδενὶ τὸ κελευόμενον
ποιεῖν τὴν πόλιν, ἀλλ᾽ αὐτὴν ἑτέροις ἐπιτάττειν 
τὰ δίκαια, οὐκ ἐλαχίστην μοῖραν παρασχόμενοι.
<milestone unit="section" n="5" />οὕτω δ᾽ ἂν ἡμῖν τὸ μὴ μεῖον ἔχειν τῶν δικαίων ἀποδοίητε, 
ὦ πατέρες, εἰ τοὺς ἐπιχειροῦντας εἰς τὰ σώματα
ἡμῶν καὶ τὴν ἐλευθερίαν παρανομεῖν κωλύοιτε τὸν ἐκ
<pb id="v.3p.62" />
τῆς δίκης ἐφιστάντες αὐτοῖς φόβον. ἀρχὰς μὲν δὴ καὶ
προεδρίας καὶ τιμὰς τοῖς ἀρετῇ καὶ τύχῃ προὔχουσιν <milestone unit="reiskpage" n="1402" />
ἡμῶν οἰόμεθα δεῖν ἀπονέμειν: τὸ δὲ μηδὲν ἀδικεῖσθαι
καὶ τὸ δίκας ὧν ἄν τις πάθῃ προσηκούσας λαμβάνειν
ἴσα καὶ κοινὰ τοῖς ἅμα πολιτευομένοις εἶναι δικαιοῦμεν.
<milestone unit="section" n="6" />ὥσπερ οὖν τῶν λαμπρῶν καὶ μεγάλων ἀφιστάμεθ᾽ ὑμῖν,
οὕτως τῶν ἴσων καὶ κοινῶν οὐ μεθιέμεθα. ἱκανὰ ταῦτ᾽
εἰρήσθω περὶ τοῦ δικαίου πολλῶν ἐνόντων καὶ ἄλλων λέγεσθαι.
</p></div2>

<div2 type="chapter" n="42" org="uniform" sample="complete">
<p><milestone unit="section" n="1" />
ὡς δὲ καὶ συνοίσει τῷ κοινῷ ταῦθ᾽ ὡς
ὁ δῆμος ἀξιοῖ γινόμενα, μικρὰ διεξιόντος ἀνέχεσθέ
<add>μου</add>. φέρε γάρ, εἴ τις ὑμᾶς ἔροιτο, τί μέγιστον οἴεσθε
εἶναι τῶν καταλαμβανόντων κακῶν τὰς πόλεις, καὶ τοῦ
ταχίστου τῶν ὀλέθρων αἴτιον, ἆρ᾽ οὐχὶ τὴν διχοστασίαν
 εἴποιτ᾽ ἄν; ἐμοὶ γοῦν δοκεῖ. <milestone unit="section" n="2" />τίς <add>γὰρ</add> ὑμῶν
οὕτως ἠλίθιός ἐστιν ἢ σκαιὸς ἢ πέρα τοῦ μετρίου μισῶν
τὴν ἰσηγορίαν, ὃς οὐκ οἶδεν, ὅτι δοθείσης ἐξουσίας
τῷ δήμῳ κρίνειν ἃς ἔξεστιν αὐτῷ δίκας κατὰ τὸν <milestone unit="reiskpage" n="1403" />
νόμον ἐν ὁμονοίᾳ πολιτευσόμεθα,εἰ δὲ τἀναντία γνοίητε
καὶ ἀφέλοισθ᾽ ἡμῶν τὴν ἐλευθερίαν: ἐλευθερίαν γὰρ
ἀφαιρήσεσθε δίκην καὶ νόμον ἀφαιρούμενοι: στασιάζειν
ἡμᾶς αὖθις ἀναγκάσετε καὶ πολεμεῖν ὑμῖν; ἐξ ἧς γὰρ
ἂν ἐξελασθῇ πόλεως δίκη καὶ νόμος, εἰς ταύτην στάσις
εἰσπορεύεσθαι φιλεῖ καὶ πόλεμος. <milestone unit="section" n="3" />καὶ ὅσοι μὲν οὐκ
<pb id="v.3p.63" />
ἦλθον εἰς πεῖραν ἐμφυλίων διαφορῶν, οὐδὲν θαυμαστόν,
εἰ δι᾽ ἀπειρίαν τῶν κακῶν μήτ᾽ ἄχθονται τοῖς
γεγονόσι δεινοῖς μήτε κωλύουσιν ἐκ πολλοῦ τὰ μέλλοντα.
ὅσοι δ᾽ ὥσπερ ὑμεῖς εἰς τοὺς ἐσχάτους κινδύνους
καταστάντες ἀγαπητῶς ἀπηλλάγησαν, ἣν ὁ καιρὸς 
ἀπῄτει ποιησάμενοι τῶν κακῶν λύσιν, τίς εὐπρεπὴς ἢ
μετρία πρόφασις ἀπολείπεται τούτοις, ἐὰν ἔτι ταῖς
αὐταῖς συμφέρωνται τύχαις; <milestone unit="section" n="4" />τίς δ᾽ οὐκ ἂν ὑμῶν καταγνοίη 
πολλὴν ἄνοιαν καὶ μανίαν ἐνθυμούμενος, ὅτι
<milestone unit="reiskpage" n="1404" />μικρὸν μὲν ἔμπροσθεν ὑπὲρ τοῦ μὴ στασιάζειν τοὺς 
δημότας πολλὰ παρὰ γνώμην ὑπεμείνατε, ὧν ἔνια οὔτε
κάλλιστα ἦν ἴσως οὔτε λυσιτελέστατα: νῦν δ᾽ οὔτ᾽ εἰς
χρήματα βλάπτεσθαι μέλλοντες οὔτ᾽ εἰς εὐδοξίαν οὔτ᾽
εἰς ἄλλο τῶν κοινῶν οὐδ᾽ ὁτιοῦν, ἵνα χαρίζησθε τοῖς
μισοδημοτάτοις, τὸ δημοτικὸν αὖθις ἐκπολεμώσετε; οὔκ, 
<milestone unit="section" n="5" />ἐάν γε σωφρονῆτε. ἡδέως δ᾽ ἂν ὑμᾶς ἐροίμην, τίνα 
γνώμην λαβόντες τότε τὴν κάθοδον ἡμῖν συνεχωρήσατε
ἐφ᾽ οἷς ἠξιοῦμεν, πότερα λογισμῷ προϊδόμενοι τὸ κράτιστον
ἢ τῇ ἀνάγκῃ εἴξαντες; εἴπερ γὰρ ταῦθ᾽ ὑπελαμβάνετε
ὠφελιμώτατα εἶναι τῇ πόλει, τί οὐ μένετε 
καὶ νῦν ἐν αὐτοῖς; εἰ δ᾽ ἀναγκαῖα καὶ οὐκ ἐνδεχόμενα
ἄλλως γενέσθαι, τί χαλεπαίνετε γενομένοις; τὴν ἀρχὴν
<pb id="v.3p.64" />
γὰρ ἴσως ἔδει μὴ συγχωρῆσαι, εἰ δύναμις ἦν ὑμῖν,
συγχωρήσαντας δὲ μηκέτι τοῖς πεπραγμένος ἐγκαλεῖν.
</p></div2>

<div2 type="chapter" n="43" org="uniform" sample="complete">
<p><milestone unit="section" n="1" />
ἐμοὶ μὲν γὰρ δοκεῖτε, ὦ βουλή, περὶ <milestone unit="reiskpage" n="1405" />
μὲν τὰς διαλύσεις γνώμῃ τῇ βελτίστῃ κεχρῆσθαι ... οἷς
ἀνάγκη εἴκειν ... τοῦ βέβαια τηρεῖν τὰ συγκείμενα.
θεοὺς γὰρ ἡμῖν ἐγγυητὰς ἐδώκατε τῶν ὁμολογιῶν,
πολλὰ καὶ δεινὰ ἐπαρασάμενοι τοῖς παραβᾶσι τὰς συνθήκας
αὐτοῖς τε καὶ ἐγγόνοις εἰς τὸν ἀεὶ χρόνον. ἀλλ᾽
ὅτι μὲν δὴ τά τε δίκαια ἀξιοῦμεν καὶ τὰ συμφέροντα, ἃ
καὶ πολλὴ ἀνάγκη ποιεῖν ὑμᾶς μεμνημένους τῶν ὅρκων,
ὡς πρὸς εἰδότας ἅπαντας οὐκ οἶδ᾽ ὅ τι δεῖ πλείω λέγοντα
ἐνοχλεῖν. <milestone unit="section" n="2" />ὡς δ᾽ οὐ μικρὰ τὰ διαφέροντα ἡμῖν
ἐστι τόνδε μὴ ἐκλιπεῖν τὸν ἀγῶνα μήτε βίᾳ εἴξαντας
μήτ᾽ ἀπάτῃ παραχθέντας, ἀλλὰ κατὰ πολλὴν ἀνάγκην <milestone unit="reiskpage" n="1406" />
εἰς αὐτὸν ἀφίγμεθα, δεινὰ καὶ πέρα δεινῶν πεπονθότες
ὑπὸ τοῦδε τοῦ ἀνδρός, μάθετε, ὦ πατέρες, μᾶλλον
δ᾽ ἀναμνήσθητε: οὐδὲν γὰρ ὅ τι οὐ πρὸς εἰδότας ὑμᾶς
ἅπαντας ἐρῶ: καὶ ἅμα γνώμῃ χρήσασθε οἰκείᾳ πρὸς
τὰ λεγόμενα ἐνθυμηθέντες, εἰ <del status="unremarkable">τῶν δημοτῶν</del> ἡμῶν
ἐπεχείρησέ τις ἐν τῷ πλήθει τοιαῦτα λέγειν ἢ πράττειν
<pb id="v.3p.65" />
καθ᾽ ὑμῶν, οἷα Μάρκιος ἐτόλμησεν ἐνθάδε εἰπεῖν,
ποῖόν ποτ᾽ ἂν ὑμῖν παρέστη πρὸς αὐτὸν πάθος.
</p></div2>

<div2 type="chapter" n="44" org="uniform" sample="complete">
<p><milestone unit="section" n="1" />
τὰς γὰρ ὑπὲρ τῆς ὁμονοίας τῇ βουλῇ
ἀκινήτους ὁμολογίας καὶ μόνον οὐκ ἀδαμαντίνοις
δεσμοῖς ἠσφαλισμένας, ἃς οὔτε ὑμῖν τοῖς ὀμωμοκόσιν 
οὔτε τοῖς ἐξ ὑμῶν ἐσομένοις καταλύειν θέμις, ἕως ἂν
ἡ πόλις ἥδε οἰκῆται, πρῶτος ἐπεχείρησε λύειν ἐξ ὑμῶν
οὑτοσὶ Μάρκιος οὔπω τέταρτον ἔτος ἐξ οὗ γεγενημένας,
οὐ σιγῇ πράττων τὴν κατάλυσιν, οὐδ᾽ εἰς ἀφανές
που καταδὺς χωρίον, ἀλλ᾽ ἀναφανδὸν ἐν τῷδε τῷ τόπῳ 
πάντων παρόντων ὑμῶν γνώμην ἀποφηνάμενος, ὡς
<milestone unit="reiskpage" n="1407" />χρὴ τὴν δημαρχικὴν ἐξουσίαν μηκέτι συγχωρεῖν ἡμῖν,
ἀλλ᾽ ἀνελεῖν, ᾗ πρώτῃ καὶ μόνῃ τῆς ἐλευθερίας φυλακῇ
<milestone unit="section" n="2" />πιστεύσαντες ἐποιησάμεθα τὰς διαλύσεις. καὶ οὐκ ἐνταῦθ᾽ 
ἔστη τῆς ἀλαζονείας, ἀλλ᾽ ὕβριν τὴν ἐλευθερίαν 
τῶν πενήτων καὶ τυραννίδα τὴν ἰσηγορίαν ὀνομάζων
ἀφελέσθαι παρῄνει ταύτην ὑμῖν. ὃ δὲ πάντων ἀνοσιώτατον
ἦν τῶν τότε ὑπὸ τούτου ἀξιωθέντων, ἀναμνήσθητε,
ὦ πατέρες, ὅτ᾽ ἀπέφαινε καλὸν εἶναι καιρὸν
ἀπομηνμονεῦσαι πρὸς τὸ δημοτικὸν ἁπάσας τὰς ἐπὶ 
τοῖς προτέροις ἐγκλήμασιν ὀργάς, καὶ παρῄνει νῦν, ἐν
ᾧ τετρύχωταί θ᾽ ὑπ᾽ ἀχρηματίας καὶ πολὺν ἤδη χρόνον
τῆς ἀναγκαίου σπανίζεται τροφῆς, ἅπαν αὐτὸ ἐπιτρῖψαι,
διακατασχόντας ἐπὶ τῆς αὐτῆς ἀπορίας τῶν
<pb id="v.3p.66" />
<milestone unit="section" n="3" />ἐπιτηδείων τὴν ἀγοράν. οὐ γὰρ ἀνθέξειν ἡμᾶς ἐπὶ
πολὺν χρόνον ὀλίγα σιτία πολλοῦ ὠνουμένους ἀργυρίου
πένητας ἀνθρώπους, ἀλλὰ τοὺς μὲν οἰχήσεσθαι
τὴν πόλιν ἐκλείποντας, ὅσοι δ᾽ ἂν ὑπομείνωσι τῷ κακοδαιμονεστάτῳ <milestone unit="reiskpage" n="1408" />
διαφθαρήσεσθαι τῶν μόρων. οὕτω δ᾽
ἄρα παρεφρόνει καὶ θεοβλαβὴς ἦν ταῦτα πείθων ὑμᾶς,
ὥστ᾽ οὐδ᾽ ἐκεῖνο ἠδυνήθη καταμαθεῖν, χωρὶς τῶν ἄλλων
ὧν προσετρίβετο τὰς τῆς βουλῆς σπονδὰς λύειν ἀξιῶν,
ὅτι πένητες ἄνθρωποι τῆς ἀναγκαίου τροφῆς ἀποκλειόμενοι
τοσοῦτοι τὸ πλῆθος ὄντες ὁμόσε χωρεῖν ἀναγκασθήσονται
τοῖς αἰτίοις τῆς συμφορᾶς οὐθὲν ἔτι φίλιον
ἡγούμενοι. <milestone unit="section" n="4" />ὥστ᾽ εἰ μανέντες ὑμεῖς ἐπεκυρώσατε τὰς
γνώμας αὐτοῦ, μηθὲν ἂν γενέσθαι τὸ διὰ μέσου, ἀλλ᾽
ἤτοι τὸ δημοτικὸν ἀπολωλέναι πλῆθος ἅπαν, ἢ <add>μηδὲ</add>
τὸ τῶν πατρικίων περιλελεῖφθαι γένος. οὐ γὰρ ἂν
οὕτως ἀνδραποδωδῶς παρέσχομεν ἑαυτούς, οἱ μὲν ἐκπεσεῖν,
οἱ δ᾽ ἀποθανεῖν, ἀλλὰ θεοὺς μάρτυρας ὧν ἐπάσχομεν
καὶ δαίμονας ἐπικαλεσάμενοι, πολλῶν ἂν ἐξεπληρώσαμεν, <milestone unit="reiskpage" n="1409" />
εὖ ἴστε, τὰς ἀγορὰς καὶ τοὺς στενωποὺς
νεκρῶν, καὶ μέγαν αἵματος κρατῆρα πολιτικοῦ στήσαντες
οὕτως ἂν ἐδεξάμεθα τὴν ὀφειλομένην μοῖραν. τοιούτων
ὑμῖν δυσσεβημάτων εἰσηγητής, ὦ πατέρες, ἐγένετο, καὶ
τοιαῦτα δημηγορεῖν ᾤετο δεῖν.
</p></div2>

<div2 type="chapter" n="45" org="uniform" sample="complete">
<p><milestone unit="section" n="1" />
καὶ οὐχὶ λέγειν μὲν ὁ Μάρκιος, ἐξ ὧν
διαστήσει τὴν πόλιν, ἐπεχείρησε, πράττειν δ᾽ οὐχ οἷα
<pb id="v.3p.67" />
ἔλεγεν ἐπεβάλετο, ἀλλὰ καὶ στῖφος ἀνθρώπων εἰς ἅπασαν
ὑπηρεσίαν ἑτοίμων παρ᾽ ἑαυτῷ ἔχων, καλούμενος
ἐπὶ τὴν ἀρχὴν ἡμῶν οὐκ ἀπαντᾷ, καὶ τοῖς ὑπηρέταις
τοῖς ἡμετέροις, ὁπότε κελευσθέντες ἄγειν αὐτὸν ἐπιβάλλοιντο,
πληγὰς ἐντρίβεται, καὶ οὐδὲ τῶν ἡμετέρων 
σωμάτων τὼ χεῖρε τελευτῶν ἀπέχεται. <milestone unit="section" n="2" />ὥστε περίεστιν 
ἡμῖν, τό γ᾽ ἐπὶ τοῦτον εἶναι μέρος, ὄνομα <add>μὲν</add> εὐπρεπὲς
<milestone unit="reiskpage" n="1410" />ἀσύλου ἀρχῆς ἐπὶ χλευασμῷ κείμενον ἔχειν,
ἔργον δὲ τῶν ἀποδεδομένων τῇ ἀρχῇ μηδ᾽ ὁτιοῦν πράττειν.
πῶς δ᾽ ἂν ἑτέροις ἀδικεῖσθαι λέγουσι βοηθήσαιμεν, 
οἷς γε μηδ᾽ αὐτοῖς ὑπάρχει τἀσφαλές; ταύτας
μέντοι τὰς ὕβρεις οἱ πένητες ὑβριζόμενοι πρὸς ἑνὸς
ἀνδρὸς οὔπω τυραννοῦντος, ἀλλ᾽ ἔτι μέλλοντος, καὶ
τὰ μὲν ἤδη πεπονθότες, ὦ βουλή, δεινά, τὰ δ᾽ εἰ μὴ
τὸ πλεῖον ὑμῶν μέρος ἐμποδὼν ἐγένετο παρασχεδὸν 
ἐλθόντες παθεῖν, ἄρα εἰκότως ἀγανακτοῦμεν καὶ βοηθείας
τινὸς οἰόμεθα δεῖν οὐκ ἄνευ τῆς ὑμετέρας συναγανακτήσεως
τυχεῖν, ἐπὶ δίκην αὐτὸν ἴσην καὶ νόμιμον,
ὦ βουλή, προσκαλούμενοι, περὶ ἣν ἅπασα ἡ πληθὺς
μερισθεῖσα κατὰ φυλὰς λόγου δοθέντος τοῖς δεομένοις 
ἔνορκον ἐποίσει τὴν ψῆφον. <milestone unit="section" n="3" />ἴθι ἐκεῖ, Μάρκιε, καὶ 
<milestone unit="reiskpage" n="1411" />ταῦθ᾽, ἃ μέλλεις λέγειν ἐνθάδε, πρὸς ἅπαντας τοὺς
πολίτας ἀθρόους ἀπολογοῦ, εἴτε ὡς ἀπὸ τοῦ βελτίστου
<pb id="v.3p.68" />
τὰ κράτιστα συνεβούλευες τούτοις καὶ συνήνεγκεν ἂν
τῇ πόλει ταῦτα γενόμενα, εἴτε ὡς οὐκ ἔστι δίκαιον
λόγων εὐθύνας ὑπέχειν τοὺς ἀποφαινομένους ἐνθάδε
τὰς γνώμας, εἴτε ὡς οὐκ ἐκ προνοίας οὐδὲ ἐπιβουλῆς,
ἀλλ᾽ ὀργῇ ἐπιτρέψας τὰ μιαρὰ ταῦτα παραινεῖν προήχθης,
<milestone unit="section" n="4" />εἴθ᾽ ὁτιδήποτε ἄλλο ἀπολόγημα ἔχεις. καταβίβασον
ἀπὸ τῶν ὑπερηφάνων καὶ τυραννικῶν αὐχημάτων
ἐκείνων σεαυτὸν ἐπὶ τὸ δημοτικώτερον, ὦ πονηρέ,
καὶ ποίησον ἤδη ποτὲ τοῖς ἄλλοις ἀνθρώποις ὅμοιον.
ἡμαρτηκότος λαβὲ καὶ παραιτουμένου σχῆμα ταπεινὸν
<add>καὶ</add> ἐλεεινόν, οἷον ἀπαιτοῦσιν αἱ συμφοραί. μὴ βιαζόμενος
τοὺς κακῶς πεπονθότας, ἀλλ᾽ ὑπερχόμενος
ἀξίου σώζεσθαι. <milestone unit="section" n="5" />γενέσθω σοι παράδειγμα τῆς ἐπιεικείας, <milestone unit="reiskpage" n="1412" />
ᾗ χρώμενος ἂν εἴης πρὸς τοὺς ἅμα πολιτευομένους
ἀνεπίληπτος, τὰ τῶν ἀγαθῶν τούτων ἔργα, οἳ
τοσοῦτοι μὲν ὄντες τὸ πλῆθος, ὅσους νῦν αὐτὸς ὁρᾷς,
τοσαύτας δ᾽ ἀρετὰς ἀποδεδειγμένοι καὶ πολεμικὰς καὶ
πολιτικάς, ἃς οὐδ᾽ ἐν πολλῷ πάνυ χρόνῳ διελθεῖν
ῥᾴδιον, οὐδὲν ὠμὸν οὐδ᾽ ὑπερήφανον ἐξήνεγκαν τέλος
καθ᾽ ἡμῶν τῶν φαύλων καὶ ταπεινῶν οἱ σεμνοὶ καὶ
μεγάλοι, ἀλλὰ καὶ λόγων ἦρξαν συμβατηρίων αὐτοὶ
πρότεροι προτείνοντες διαλλαγάς, ὅτε διεῖλεν ἡμᾶς
ἀπ᾽ ἀλλήλων ἡ τύχη, καὶ τὰς συμβάσεις οὐχ ὡς ἑαυτοῖς
ὑπελάμβανον ἄριστα ἕξειν, ἀλλ᾽ ὡς ἡμεῖς ἠξιοῦμεν
<pb id="v.3p.69" />
συνεχώρησαν γενέσθαι, καὶ τὰ τελευταῖς ταυτὶ τὰ περὶ
τὴν σιτοδοσίαν ἔναγχος τοῦ χρόνου προσκρούματα, ἐφ᾽
οἷς δι᾽ αἰτίας εἴχομεν αὐτούς, περὶ πολλοῦ ἐποιήσαντο ἀπολύσασθαι.
</p></div2>

<div2 type="chapter" n="46" org="uniform" sample="complete">
<p><milestone unit="section" n="1" />
ἐῶ τἆλλα, ἀλλ᾽ ὑπὲρ αὐτοῦ σοῦ καὶ 
τῆς σῆς θεοβλαβείας τίνας οὐκ ἐποιήσαντο δεήσεις
ἁπάντων κοινῇ τε καὶ καθ᾽ ἕκαστον τῶν δημοτικῶν
<milestone unit="reiskpage" n="1413" />παραιτούμενοί σε τῆς τιμωρίας; ἔπειτα τοῖς μὲν ὑπάτοις
καὶ τῇ βουλῇ τοσαύτην πόλιν ἐπιτροπευούσῃ καλῶς
εἶχεν, ὦ Μάρκιε, δικαστὴν τὸν δῆμον ὑπὲρ ὧν ἐνεκαλοῦντο 
ὑπομένειν, σοὶ δ᾽ ἆρ᾽ οὐχὶ καλῶς ἔχει; <milestone unit="section" n="2" />καὶ 
δεῖσθαί γε τῶν δημοτῶν ὑπὲρ ἀφέσεως τῆς σῆς οὗτοι
μὲν ἅπαντες οὐδὲν αἰσχρὸν εἶναι νομίζουσι, σὺ δὲ δι᾽ αἰσχύνης λαμβάνεις τὸ αὐτὸ τοῦτο; καὶ οὐκ ἀπόχρη
σοι ταῦτ᾽, ὦ γενναῖε, ἀλλ᾽ ὥσπερ τι καλὸν ἐξειργασμένος 
ὑψαυχενῶν καὶ μεγαληγορῶν περιέρχῃ καὶ μηδὲν
ὑφεῖναι τοῦ φρονήματος ἀπομαχόμενος: ἐῶ γάρ, ὅτι
καὶ λοιδορούμενος τῷ δήμῳ καὶ προσεγκαλῶν καὶ ἀπειλῶν.
<milestone unit="section" n="3" />ἔπειτ᾽ οὐ νεμεσᾶτε αὐτῷ τῆς ὑπερηφανίας, ὦ 
πατέρες, εἰ τηλικούτων αὑτὸν ἀξιοῖ μόνος, ἡλίκων οὐδ᾽ 
ἅπαντες ὑμεῖς ἑαυτούς; ὃν ἐχρῆν, εἰ καὶ πάντες ὑμεῖς
ἀνεδέχεσθε τὸν ὑπὲρ αὐτοῦ πόλεμον ψηφίσασθαι, τὸ
μὲν εὔνουν καὶ πρόθυμον ὑμῶν ἀγαπᾶν, μὴ δέχεσθαι
<milestone unit="reiskpage" n="1414" />δὲ χάριν ἰδίαν ἐπὶ κοινῇ βλάβῃ, ἀλλ᾽ ὑπομένειν ἀπολογούμενον
καὶ δίκην ὑπέχοντα εἰ δέοι καὶ πάντα 
<pb id="v.3p.70" />
<milestone unit="section" n="4" />πάσχοντα. ταῦτα γὰρ ἦν ἔργα ἀγαθοῦ πολίτου καὶ τὸ
καλὸν ἔργοις ἀσκοῦντος, οὐ λόγοις. ἃ δὲ νῦν οὗτος
βιάζεται, τίνος ἐστὶ σημεῖα βίου; ποίων μηνύματα προαιρέσεων,
ὅρκους παραβαίνειν, δεξιὰς παρασπονδεῖν,
ὁμολογίας ἀναιρεῖν, δήμῳ πολεμεῖν, εἰς ἀρχόντων σώματα
ὑβρίζειν, καὶ μηδ᾽ ἐφ᾽ ἑνὶ τούτων τὸ σῶμα ὑπεύθυνον
ποιεῖν, ἀλλ᾽ ἄκριτον ἀναπολόγητον μηδενὸς δεηθέντα
μηθένα φοβηθέντα μηθενὶ τῶν τοσούτων πολιτῶν
ἴσον γενόμενον ἀδεῶς περινοστεῖν; ἆρ᾽ οὐ τυραννικοῦ
<milestone unit="section" n="5" /> τρόπου σημεῖα ταῦτ᾽ ἐστίν; ἔμοιγε δοκεῖ. καὶ τοῦτον
ὅμως εἰσί τινες οἱ παραψύχοντες καὶ παρακροτοῦντες
ἐξ ὑμῶν αὐτῶν, οἷς ἐντέτηκε τὸ πρὸς τοὺς δημοτικοὺς <milestone unit="reiskpage" n="1415" />
μῖσος ἀδιάλλακτον, καὶ οὐ δύνανται συνιδεῖν, ὅτι
οὐθὲν μᾶλλον κατὰ τοῦ ταπεινοτέρου μέρους τῶν ἐν
τῇ πόλει φύεται τουτὶ τὸ κακὸν ὡς καὶ κατὰ τοῦ σεμνοτέρου:
ἀλλ᾽ οἴονται τοῦ διαφόρου φύσει καταδουλωθέντος
καὶ δὴ τὸ καθ᾽ ἑαυτοὺς ἕξειν ἀσφαλῶς. <milestone unit="section" n="6" />οὐχ
οὕτως ἔχει τἀληθές, ὦ γνώμης ἁμαρτάνοντες τῆς ἀρίστης:
διδάσκαλον δὲ τὴν πεῖραν ἣν ὁ Μάρκιος παρέχεται
καὶ <add>τὸν</add> χρόνον λαβόντες, ὀθνείοις θ᾽ ἅμα καὶ
οἰκείοις σωφρονισθέντες παραδείγμασι γνοίητ᾽ ἄν, ὅτι
μοσχευομένη κατὰ τοὺ δήμου τυραννὶς καθ᾽ ὅλης τῆς
πόλεως μοσχεύεται, καὶ νῦν μὲν ἀφ᾽ ἡμῶν ἄρχεται,
κρατήσασα δ᾽ οὐδ᾽ ὑμῶν φείσεται.
</p></div2>

<div2 type="chapter" n="47" org="uniform" sample="complete">
<p><milestone unit="section" n="1" />
τοιαῦτα διεξιόντος τοῦ Δεκίου καὶ τῶν
<pb id="v.3p.71" />
ἄλλων δημάρχων ἃ παραλιπεῖν αὐτοῖς ἐκεῖνος ἐδόκει
συναγορευσάντων, ἐπειδὴ γνώμας ἔδει τοὺς συνέδρους
ἀποφαίνεσθαι, πρῶτοι μὲν οἱ πρεσβύτατοι τῶν ὑπατικῶν
καλούμενοι κατὰ τὸν εἰωθότα κόσμον ὑπὸ τῶν
<milestone unit="reiskpage" n="1416" />ὑπάτων ἀνίσταντο, ἔπειθ᾽ οἱ τούτων ὑποδεέστεροι κατ᾽ 
ἄμφω ταῦτα, τελευταῖοι δ᾽ οἱ νεώτατοι λόγον μὲν οὐθένα
λέγοντες: ἔτι γὰρ ἦν δι᾽ αἰσχύνης τότε Ῥωμαίοις
τοῦτο, καὶ νέος οὐδεὶς ἠξίου ἑαυτὸν σοφώτερον εἶναι
πρεσβύτου: ἐπεκύρουν δὲ τὰς κειμένας ὑπὸ τῶν ὑπατικῶν
γνώμας. <milestone unit="section" n="2" />ἅπασι δὲ προσετάττετο παριοῦσι καθάπερ 
ἐν δικαστηρίῳ μεθ᾽ ὅρκου τὴν ψῆφον ἐπιφέρειν.
Ἄππιος μὲν οὖν Κλαύδιος, ὑπὲρ οὗ καὶ πρότερον ἔφην,
ὅτι μισοδημότατος ἦν τῶν πατρικίων καὶ οὐδέποτε ταῖς
πρὸς τὸ δημοτικὸν ἠρέσκετο διαλλαγαῖς, οὐκ εἴα γενέσθαι
τὸ προβούλευμα τοιούτοις λόγοις χρώμενος. 
</p></div2>

<div2 type="chapter" n="48" org="uniform" sample="complete">
<p><milestone unit="section" n="1" />
ἐβουλόμην <add>μὲν</add> ἂν ἔγωγε καὶ τοῖς
θεοῖς ηὐξάμην πολλάκις ἐμαυτὸν μὲν ἁμαρτεῖν <add>τῆς</add>
γνώμης, ἣν εἶχον ὑπὲρ τῶν πρὸς τὸν δῆμον διαλύσεων,
ὡς οὔτε καλὴν καὶ δικαίαν οὔτε συμφέρουσαν
ἡμῖν ὑπελάμβανον ἔσεσθαι τὴν τῶν φυγάδων κάθοδον 
<milestone unit="reiskpage" n="1417" />καὶ διὰ παντός, ὁσάκις περὶ τούτου προὐτέθη σκοπεῖν,
πρῶτός τε τῶν ἄλλων καὶ τελευτῶν μόνος, ἐπειδὴ οἱ
λοιποὶ ἀπέστησαν, ἠναντιούμην: ὑμᾶς δ᾽, ὦ βουλή,
τοὺς ἐπὶ τὰ κρείττω τὴν ἐλπίδα λαμβάνοντας καὶ πάντα
<pb id="v.3p.72" />
τῷ δήμῳ δίκαιά τε καὶ ἄδικα προθύμως χαριζομένους
ἄμεινον ἐμοῦ δόξαι φρονεῖν. <milestone unit="section" n="2" />ἐπειδὴ δ᾽ οὐχ, ὡς ἐβουλόμην
τε καὶ τοῖς θεοῖς ηὐχόμην, τὰ πράγματα ὑμῖν
κεχώρηκεν, ἀλλ᾽ ὡς ᾤμην, καὶ περιεστήκασιν αἱ χάριτες
ὑμῖν εἰς φθόνους καὶ μίση, τὸ μὲν ἐπιτιμᾶν τοῖς ἡμαρτημένοις
ὑμῖν καὶ λυπεῖν ὑμᾶς διὰ κενῆς, ὃ ῥᾷστόν
ἐστι καὶ πᾶσιν ὡς τὰ πολλὰ ποιεῖν σύνηθες, οὐκ ἐν
καιρῷ νυνὶ γενησόμενον ὁρῶν ἐάσω. ἐξ ὧν δὲ τά τε
παρελθόντα ἐπανορθωσόμεθα, ὅσα μὴ παντάπασιν ἀνιάτως
ἔχει, καὶ περὶ τῶν παρόντων ἄμεινον φρονήσομεν,
<milestone unit="section" n="3" />ταῦτα πειράσομαι λέγειν. καίτοι με οὐ λέληθεν, ὅτι <milestone unit="reiskpage" n="1418" />
μαίνεσθαι καὶ θανατᾶν δόξω τισὶν ὑμῶν γνώμην περὶ
τούτων ἐλευθέραν ἀποφαινόμενος ἐνθυμουμένοις, ἡλίκους
ἔχει κινδύνους ὁ μετὰ παρρησίας λόγος, καὶ τὰς
Μαρκίου συμφοράς, ὃς οὐ δι᾽ ἕτερόν τι νυνὶ τὸν ὑπὲρ
τῆς ψυχῆς ἀγῶνα τρέχει, λογιζομένοις. <milestone unit="section" n="4" />ἀλλ᾽ οὐκ οἴομαι
δεῖν τῆς ἰδίας ἀσφαλείας πλείω ποιεῖσθαι πρόνοιαν ἢ
τῆς κοινῆς ὠφελείας. δέδοται γὰρ ἤδη τοῖς ὑπὲρ ὑμῶν
κινδύνοις τὸ σῶμα τοὐμόν, ὦ βουλή, καὶ καθωσίωται
τοῖς ὑπὲρ τῆς πόλεως ἀγῶσιν, ὥστε ὅ τι ἂν τῷ δαίμονι
δοκῇ, μετὰ πάντων τε καὶ σὺν ὀλίγοις, εἰ δ᾽
ἀνάγκη καὶ μόνος εὐγενῶς πείσομαι: ἕως δ᾽ ἂν ἔχω
τὴν ψυχήν, οὐδείς με ἀφέξει φόβος μὴ οὐχ ἃ φρονῶ λέγειν.
<pb id="v.3p.73" />
</p></div2>

<div2 type="chapter" n="49" org="uniform" sample="complete">
<p><milestone unit="section" n="1" />
πρῶτον μὲν <add>οὖν</add> τοῦθ᾽ ὑμᾶς ἤδη
ποτὲ ἀξιῶ βεβαίως μαθεῖν, ὅτι δυσμενῆ καὶ πολέμιον
ἔχετε τῇ καθεστώσῃ πολιτείᾳ τὸν δημοτικὸν ὄχλον, καὶ
πάνθ᾽ ὅσα μαλακισθέντες αὐτῷ συνεχωρήσατε μάτην
θ᾽ ὑμῖν ἀνήλωται καὶ καταφρονήσεως αἴτια γέγονεν, 
<milestone unit="reiskpage" n="1419" />ὡς διὰ τὴν ἀνάγκην συγχωρηθέντα ὑφ᾽ ὑμῶν, ἀλλ᾽
<milestone unit="section" n="2" />οὐκ ἀπ᾽ εὐνοίας οὐδὲ κατὰ κρίσιν. σκοπεῖτε γὰρ οὕτως. 
ὅτ᾽ ἀπέστη λαβὼν τὰ ὅπλα ὁ δῆμος ἀφ᾽ ὑμῶν καὶ
πολέμιος ὑμῖν ἐτόλμησεν ἐκ τοῦ φανεροῦ γενέσθαι,
ἀδικηθεὶς μὲν οὐδέν, τὸ μὴ δύνασθαι δὲ τὰ χρέα τοῖς 
συμβεβληκόσι διαλῦσαι σκηπτόμενος, καὶ εἰ ψηφίσαισθε
ὑμεῖς χρεῶν τ᾽ ἀποκοπὰς καὶ ἄδειαν ὧν ἥμαρτε κατὰ
τὴν ἀπόστασιν οὐθενὸς ἔτι δεήσεσθαι ἔφησεν, ἔγνωσαν
<milestone unit="reiskpage" n="1420" />οἱ πλείους ὑμῶν, οὐ γὰρ δὴ πάντες γε, παρακρουσθέντες
ὑπὸ τῶν συμβούλων, ὡς μή ποτε ὤφελον, 
ἀκυρῶσαι τοὺς ἐπὶ τῇ πίστει τεθέντας νόμους καὶ μηθενὸς
τῶν τότε γεγενημένων μνησικακεῖν ἀδικημάτων.
<milestone unit="section" n="3" />οὐκ ἠγάπησε ταύτης τυχὼν τῆς χάριτος, ἧς μόνης 
μεμνημένος ἔφη πεποιῆσθαι τὴν ἀπόστασιν, ἀλλ᾽ εὐθὺς
ἑτέραν ἔτι ταύτης ᾔτει μείζω καὶ παρανομωτέραν δωρεάν, 
ἐξουσίαν αὐτῷ δοθῆναι δημάρχους ἐξ αὐτοῦ καθ᾽
ἕκαστον ἔτος ἀποδεικνύναι, πρόφασιν μὲν ποιούμενος
τὴν ἡμετέραν ἰσχύν, ἵνα δὴ τοῖς ἀδικουμένοις καὶ κατισχυομένοις
<pb id="v.3p.74" />
τῶν πενήτων ἐπικουρία τις ὑπάρχῃ καὶ
καταφυγή: ὡς δὲ τἀληθὲς εἶχεν, ἐπιβουλεύων τῷ κόσμῳ
τῆς πολιτείας καὶ εἰς δημοκρατίαν περιστῆσαι τὰ πράγματα <milestone unit="reiskpage" n="1421" />
<milestone unit="section" n="4" />βουλόμενος. καὶ τοῦτ᾽ ἔπεισαν ἡμᾶς οἱ σύμβουλοι
τὸ ἀρχεῖον ἐᾶσαι παρελθεῖν εἰς τὴν πόλιν ἐπὶ τῷ κοινῷ
παραγινόμενον κακῷ, καὶ μάλιστ᾽ ἐπὶ τῷ κατὰ τῆς
βουλῆς φθόνῳ, πολλά, εἴπερ ἄρα μέμνησθε, κεκραγότος
ἐμοῦ καὶ μαρτυρομένου θεούς τε καὶ ἀνθρώπους ὅτι
πόλεμον ἐμφύλιον ἄπαυστον εἰς τὴν πόλιν εἰσάξετε,
καὶ πάνθ᾽ ὅσα ὑμῖν προβέβηκε λέγοντος.
</p></div2>

<div2 type="chapter" n="50" org="uniform" sample="complete">
<p><milestone unit="section" n="1" />
τί οὖν ἐποίησεν ὁ χρηστὸς ἡμῖν δῆμος, ἐπειδὴ
καὶ ταύτην αὐτῷ συνεχωρήσατε τὴν ἀρχήν; οὐκ ἐταμιεύσατο
τὴν τοσαύτην χάριν οὐδ᾽ ἔλαβεν αἰσχυνομένως
αὐτὴν καὶ σωφρόνως, ἀλλ᾽ ὡς δεδοικόσι τὴν
ἰσχὺν αὐτοῦ καὶ κατεπτηχόσιν ἡμῖν ... ἔπειτα ἱερὰν <milestone unit="reiskpage" n="1422" />
καὶ ἄσυλον ἔφη δεῖν ἀποδειχθῆναι τὴν ἀρχὴν ὅρκοις
ἐμπεδωθεῖσαν, κρείττω τιμὴν αἰτούμενος ἧς δεδώκατε
ὑμεῖς τοῖς ὑπάτοις. ὑπεμείνατε καὶ τοῦτο καὶ στάντες
ἐπὶ τῶν τομίων κατ᾽ ἐξωλείας ἑαυτῶν τε καὶ τῶν ἀπογόνων
 ὠμόσατε. <milestone unit="section" n="2" />τί οὖν ἐποίησε καὶ τούτου τυχών;
ἀντὶ τοῦ χάριτας ὑμῖν εἰδέναι καὶ σώζειν τὸν πάτριον
κόσμον τῆς πολιτείας, ἀρξάμενος ἀπὸ τούτων τῶν πλεονεξιῶν
καὶ ταύταις ταῖς παρανομίαις ἀφορμαῖς τῶν
<pb id="v.3p.75" />
ὕστερον χρησάμενος νόμους τ᾽ ἀπροβουλεύτους εἰσφέρει,
καὶ τούτους ἐπιψηφίζει δίχα τῆς ὑμετέρας γνώμης, καὶ
οἷς ἂν ὑμεῖς ἐκφέρητε δόγμασιν οὐ προσέχει τὸν νοῦν,
καὶ τῶν ὑπάτων ὡς οὐκ ὀρθῶς τὴν πόλιν ἐπιτροπευόντων
<milestone unit="reiskpage" n="1423" />κατηγόρει, καὶ τοῖς ἐκβαίνουσι παρὰ τὰς 
ὑμετέρας συνθήκας: πολλὰ δ᾽ ἐστίν, ὧν οὐ δύναται
στοχάσασθαι λογισμὸς ἀνθρώπινος: οὐ τὴν τύχην, ὥσπερ
ἐχρῆν, ἀλλὰ τὴν ὑμετέραν ἐπιγράφει διάνοιαν, ἐπιβουλεύεσθαί
θ᾽ ὑφ᾽ ὑμῶν σκηπτόμενος καὶ δεδιέναι, μὴ
τὴν ἐλευθερίαν ἀφέλησθε ἢ τῆς πατρίδος ἐκβάλητε, 
αὐτὸς ἐφ᾽ ὑμῖν ταῦτα μηχανώμενος διατελεῖ, καὶ τὸ
μὴ παθεῖν ὃ δεδοικέναι φησίν, οὐκ ἄλλῳ τινὶ φυλαττόμενος
δῆλός ἐστιν, ἢ τῷ δρᾶσαι φθάσας. <milestone unit="section" n="3" />ἐδήλωσε 
δὲ τοῦτο πολλάκις μὲν καὶ πρότερον καὶ ἐπὶ πολλῶν
ὧν ἐξείργομαι μεμνῆσθαι κατὰ τὸ παρόν, μάλιστα δὲ 
Μάρκιον τουτονὶ τὸν φιλόπολιν ἄνδρα, οὔτε προγόνων
ἀφανῶν ὄντα οὔτ᾽ αὐτὸν ἀρετῇ λειπόμενον οὐθενὸς
ἡμῶν, αἰτιασάμενος ἐπιβουλεύειν αὐτῷ καὶ πονηρὰς
ἐνθάδε γνώμας λέγειν, ἄκριτον ἐπεχείρησεν ἀποκτεῖναι.
<milestone unit="section" n="4" /><milestone unit="reiskpage" n="1424" />καὶ εἰ μὴ δεινὸν ἡγησάμενοι τὸ πρᾶγμα οἵ θ᾽ ὕπατοι 
καὶ ὑμῶν οἱ τὰ κρείττω φρονοῦντες συνεστράφητε καὶ
τὴν παρανομίαν ἐπέσχετε αὐτῶν, ἐν μιᾷ τῇ τότε ἡμέρᾳ
πάντ᾽ ἂν ἀφῃρέθητε, ὅσα οἱ πατέρες θ᾽ ὑμῖν σὺν
πολλοῖς κτησάμενοι πόνοις κατέλιπον καὶ αὐτοὶ ὑμεῖς
οὐκ ἐλάττους ἀγῶνας ἐκείνων ὑποστάντες ἔχετε, τὸ 
ἀξίωμα, τὴν ἡγεμονίαν, τὴν ἐλευθερίαν: οἱ δὲ γενναιότεροι
<pb id="v.3p.76" />
καὶ οὐκ ἀγαπήσαντες αὐτὸ τὸ ζῆν, εἰ μὴ μετὰ
τούτων ἐμέλλετε τῶν ἀγαθῶν βιώσεσθαι, τὰς ψυχὰς
ἂν πρότερον ἢ ταῦτ᾽ ἀφῃρέθητε, οἱ μὲν εὐθύς, οἱ δ᾽
οὐκ εἰς μακράν. <milestone unit="section" n="5" /> τί γὰρ ἂν τὸ κωλῦσον ἦν οὕτως
αἰσχρῶς καὶ κακῶς Μαρκίου τοῦδε ἀναρπασθέντος ὥσπερ
ἐν ἐρημίᾳ κἀμὲ μετὰ τοῦτον ἀπολωλέναι διασπασθέντα
ὑπὸ τῶν ἐχθρῶν, καὶ πάντας, ὅσοι πώποτ᾽
ἠναντιώθησαν, καὶ τὸ λοιπὸν ἔμελλον ἐναντιώσεσθαι
ταῖς παρανόμοις ἐπιθυμίαις τοῦ δήμου; οὐ γὰρ ἂν
ἠρκέσθη τοὺς δύο μόνους ἡμᾶς ἐκποδὼν ποιησάμενος,
οὐδὲ μέχρι δεῦρ᾽ ἐλθὼν ἀπέστη τῆς παρανομίας, εἰ δεῖ <milestone unit="reiskpage" n="1425" />
τὰ μέλλοντα τεκμαίρεσθαι τοῖς γεγονόσιν, ἀλλ᾽ ἀφ᾽
ἡμῶν ἀρξάμενος ἅπαν τὸ ἀντίπαλον καὶ μὴ εἶκον ὥσπερ
χειμάρρους πολὺς ἐμπεσὼν παρέσυρεν ἂν καὶ κατήνεγκεν,
οὔτ᾽ εὐγενείας φειδόμενος οὔτ᾽ ἀρετῆς οὔθ᾽ ἡλικίας.
</p></div2>

<div2 type="chapter" n="51" org="uniform" sample="complete">
<p><milestone unit="section" n="1" />
ταύτας ὑμῖν ὁ δῆμος, ὦ βουλή, τὰς καλὰς
ἀμοιβὰς ἀνθ᾽ ὧν ἔπαθεν <add>ἀγαθῶν</add> πολλῶν ὄντων καὶ
μεγάλων τὰς μὲν ἀπέδωκεν ἤδη, τὰς δ᾽ ἀποδώσειν
ἔμελλεν, εἰ μὴ τὸ κωλῦσον παρ᾽ ὑμᾶς ἐγένετο. ἄγε
δὴ νῦν κἀκεῖνα ἐνθυμήθητε πάλιν, ἃ μετὰ τοῦτο τὸ
γενναῖον καὶ σῶφρον ὑμῶν ἔργον ἔδρασεν, ἵνα γνῶτε,
<milestone unit="section" n="2" />ὅντινα χρὴ τρόπον αὐτῷ προσφέρεσθαι. ἐκεῖνος τοίνυν
ὡς ἔμαθεν ὑμᾶς οὐκέτι φέροντας αὐτοῦ τὴν ὕβριν,
<pb id="v.3p.77" />
ἀλλ᾽ ὁμόσε χωρεῖν παρεσκευασμένους, ἔπτηξε καὶ μικρὸν
ἀναλαβὼν ἑαυτὸν ὥσπερ ἐκ μέθης καὶ μανίας ἀπὸ
μὲν τοῦ βιάζεσθαι κατέβη, ἐπὶ τὸ δικάζεσθαι δ᾽ ἐτράπετο:
<milestone unit="reiskpage" n="1426" />καὶ προειπὼν ἡμέραν ῥητὴν εἰς αὐτὴν ἐκάλει
τὸν ἄνδρα ὡς δίκην ὑφέξοντα, ἧς αὐτὸς ἔμελλεν ἔσεσθαι 
κατήγορός τε καὶ μάρτυς καὶ δικαστὴς καὶ τοῦ
<milestone unit="section" n="3" />μεγέθους τῆς τιμωρίας κύριος. ἐπειδὴ δὲ καὶ πρὸς 
τοῦτ᾽ ἐνέστητε νομίσαντες οὐκ ἐπὶ δίκην, ἀλλ᾽ ἐπὶ
τιμωρίαν καλεῖσθαι τὸν ἄνδρα, ὁρῶν ὡς οὐδενὸς αὐτοκράτωρ
ἐστὶ πράγματος, ἀλλ᾽ ὅσ᾽ ἂν ὑμεῖς προβουλεύσητε, 
ταῦτ᾽ ἐπιψηφίσαι κύριος, τῆς τ᾽ αὐθαδείας,
ἧς πολὺς ἔπνει τότε, ὑφεῖται νυνὶ καὶ δεησόμενος ὑμῶν
ἥκει συγχωρῆσαι καὶ ταύτην αὐτῷ τὴν χάριν. <milestone unit="section" n="4" />ἐνθυμούμενοι 
δὴ ταῦτ᾽ αἴσθεσθε ἤδη ποτὲ καὶ μάθετε, ὅτι πάνθ᾽,
ὅσα μὲν εὐηθέστερα βουλευσάμενοι μᾶλλον ἢ φρονιμώτερα 
ἐχαρίσασθε, αὐτῷ συμφορὰς ὑμῖν ἐνήνοχε καὶ
βλάβας, ὅσα δὲ μετὰ τοῦ γενναίου στάντες τοῖς παρανόμοις
αὐτοῦ καὶ βιαίοις ἠναντιώθητε, ταῦθ᾽ ὑμῖν εἰς
δέον ἐκβέβηκε. <milestone unit="section" n="5" />τί οὖν ὑμῖν ἐπισταμένοις ταῦτα παραινῶ 
πράττειν καὶ τίνα γνώμην ὑπὲρ τῶν παρόντων ἀποφαίνομαι; 
<milestone unit="reiskpage" n="1427" />ὅσα μὲν ἐχαρίσασθε καὶ συνεχωρήσατε τῷ
δήμῳ τὴν ἔχθραν διαλλαττόμενοι ὁπωσδήποτε φυλάττειν
κύρια, καὶ μὴ λύειν τῶν τότε συγχωρηθέντων
μηθέν, οὐχ ὡς καλῶν καὶ τῆς πόλεως ἀξίων ὄντων:
πόθεν γάρ; ἀλλ᾽ ὡς ἀναγκαίων καὶ μηκέτι δεχομένων 
διόρθωσιν: ὅσα δ᾽ ἂν ἔξω τούτου βιαζόμενος καὶ παρανομῶν
ἀκόντων ὑμῶν ἐπιχειρῇ λαμβάνειν μήτε συγχωρεῖν
<pb id="v.3p.78" />
αὐτῷ μήτ᾽ ἐπιτρέπειν, ἀλλ᾽ ἀντιπράττειν λόγοις
τε καὶ ἔργοις καὶ ὁμοῦ πάντας καὶ ἕνα ἕκαστον ἰδίᾳ.
<milestone unit="section" n="6" />οὐ γάρ, ἂν ἅπαξ ἁμάρτῃ τις εἴτ᾽ ἀπατηθεὶς εἴτ᾽ ἀναγκασθείς,
καὶ τὰ λοιπὰ ὅμοια δεῖ πράττειν, ἀλλ᾽ ἐκείνου
μεμνημένους τἆλλα ὅπως μὴ τοιαῦτα γενήσεται σκοπεῖν.
ταῦτα μὲν οὖν ἐστιν, ἃ κοινῇ πάντας ὑμᾶς οἴομαι δεῖν
ἐγνωκότας εἶναι, καὶ παρεσκευάσθαι πρὸς τὰς ἀδίκους
τοῦ δήμου πλεονεξίας παραινῶ.
</p></div2>

<div2 type="chapter" n="52" org="uniform" sample="complete">
<p><milestone unit="section" n="1" />
ὡς δὲ καὶ τοῦτο, περὶ οὗ νυνὶ πρόκειται σκοπεῖν <milestone unit="reiskpage" n="1428" />
ὅμοιόν ἐστι τοῖς ἄλλοις ἐγχειρήμασιν αὐτοῦ τοῖς
ἀδίκοις καὶ παρανόμοις, καὶ οὐχ, οἷον ὁ δήμαρχος ἐξαπατῶν
ὑμᾶς ἐπειρᾶτο ἀποφαίνειν, δίκαιον καὶ μέτριον,
μάθετε οἱ μήπω σαφῶς εἰδότες. ὁ μὲν οὖν νόμος ὁ
περὶ τῶν δικαστηρίων τῶν δημοτικῶν, ᾧ Δέκιος ἐκρατύνατο
μάλιστα, οὐ καθ᾽ ὑμῶν ἐγράφη τῶν πατρικίων,
ἀλλ᾽ ὑπὲρ ἀσφαλείας τῶν κατισχυομένων δημοτικῶν,
ὡς αὐτός τε δηλοῖ γραφὰς ἔχων οὐκ ἀμφιβόλους, καὶ
<milestone unit="section" n="2" />ὑμεῖς τοῦτο πάντες ἀεὶ λέγετε καλῶς ἐπιστάμενοι. μέγα
δὲ τούτου σημεῖόν ἐστιν, ὃ καὶ παντὸς ἀμφισβητουμένου
δικαίου κριτήριον εἶναι δοκεῖ κράτιστον, ὁ χρόνος
ἐννεακαιδεκέτης ἤδη γεγονώς, ἐξ οὗ ὁ νόμος οὗτος
ἐτέθη: ἐν ᾧ παντὶ Δέκιος οὐκ ἂν ἔχοι δεῖξαι δίκην
οὐδεμίαν οὔτε δημοσίαν κατ᾽ οὐδενὸς τῶν πατρικίων
ἐν τῷ νόμῳ δεδικασμένην, οὔτ᾽ ἰδίαν: εἰ δὲ φήσει,
<pb id="v.3p.79" />
<milestone unit="section" n="3" />δειξάτω καὶ μηθὲν ἔτι δεόμεθα λόγου. αἱ δ᾽ ὁμολογίαι, 
καθ᾽ ἃς διελύσασθε πρὸς τοὺς δημότας αἱ νεωστὶ
<milestone unit="reiskpage" n="1429" />γενόμεναι: χρὴ γὰρ καὶ περὶ τούτων ὑμᾶς μαθεῖν,
ἐπειδὴ πονηρὸς ἐξηγητὴς ὁ δήμαρχος αὐτῶν ἐγένετο:
δύο ταῦτα συγχωρήματα περιέχουσιν: ἀφεῖσθαι τοὺς 
δημοτικοὺς τῶν χρεῶν, καὶ τὴν ἀρχὴν τήνδε ἀποδείκνυσθαι
καθ᾽ ἕκαστον ἐνιαυτὸν ἐπικουρίας ἕνεκα τῶν
κατισχυομένων καὶ κωλύσεως, ἄλλο δὲ παρὰ ταῦτ᾽ οὐδέν.
<milestone unit="section" n="4" />μέγιστον δ᾽ ὑμῖν γενέσθω τεκμήριον, ὅτι οὔθ᾽ ὁ νόμος 
οὔθ᾽ αἱ συνθῆκαι κατ᾽ ἀνδρὸς πατρικίου δικάζειν τῷ 
δήμῳ δεδώκασιν ἐξουσίαν, ὃ ποιεῖ νῦν αὐτὸς ὁ δῆμος.
αἰτεῖται γὰρ αὐτὸ παρ᾽ ὑμῶν τήμερον, ὡς πρότερόν γ᾽
οὐκ ἔχων: οὐδεὶς δ᾽ ἂν ἀξιώσειέ τι παρ᾽ ἄλλων λαμβάνειν,
<milestone unit="section" n="5" />ὧν ἐστι νόμῳ κύριος. δίκαιον δὲ φύσεως ἀνομοθέτητον, 
ὦ βουλή, πῶς ἂν εἴη τοῦτο: καὶ γὰρ τοῦτο 
Δέκιος ὑμᾶς ᾤετο δεῖν σκοπεῖν: τοῖς μὲν δημόταις,
ἅς τ᾽ ἂν φύγωσι δίκας ὑπὸ τῶν πατρικίων καὶ ἃς ἂν
ἐκείνους διώκωσι, τὸν δῆμον δικάζειν, τοῖς δὲ πατρικίοις
<milestone unit="reiskpage" n="1430" />μήθ᾽ ὅταν ἐπάγωσί τινα τῶν δημοτικῶν δίκην
μήθ᾽ ὅταν αὐτοὶ κινδυνεύσωσι τοὺς πατρικίους τὰ νείκη 
διαιτᾶν, ἀλλὰ τούτοις μὲν ἀμφότερα ἐξεῖναι πλεονεκτεῖν,
<milestone unit="section" n="6" />ἡμῖν δ᾽ οὐδετέρου τῶν δικαίων μετέχειν; εἰ 
<pb id="v.3p.80" />
δέ τι Μάρκιος ἀδικεῖ τὸν δῆμον, <del status="unremarkable">ἢ</del> καὶ ἄλλος τῶν
πατρικίων ὁστισοῦν καὶ δίκαιός ἐστιν ἀποθανεῖν ἢ τῆς
πόλεως ἐκπεσεῖν, μὴ παρ᾽ αὐτοῖς, ἀλλ᾽ ἐνθάδε κριθεὶς
διδότω δίκας, ὥσπερ ἐστὶ νόμιμον. εἰ μὴ ἄρα, ὦ Δέκιε,
ὁ μὲν δῆμος ἴσος ἔσται δικαστὴς καὶ οὐθὲν ἂν χαρίσαιτο
αὑτῷ πρὸς ἀνδρὸς ἐχθροῦ τὴν ψῆφον ἐπιφέρων:
οὗτοι δ᾽ εἰ γένοιντο τῆς ψήφου κύριοι τὸν ἀδικοῦντα
περὶ πλείονος ποιήσονται τῆς ἀδικουμένης ὑπ᾽ αὐτοῦ
πόλεως, μέλλοντες ἀρὰν καὶ ἐπιορκίαν καὶ μῖσος μὲν
παρ᾽ ἀνθρώπων, χόλον δὲ παρὰ θεῶν ἐκ τῆς δίκης
ἀποίσεσθαι καὶ μετὰ πονηρῶν ἐλπίδων ζῆν. <milestone unit="section" n="7" />οὐκ ἀξιῶ
ταῦτα περὶ τῆς βουλῆς ὑμᾶς, ὦ δημόται, σκοπεῖν, ᾗ
τιμὰς καὶ ἀρχὰς καὶ τὰ κράτιστα τῶν ἐν τῇ πόλει <milestone unit="reiskpage" n="1431" />
παραχωρεῖν ὁμολογεῖτε δι᾽ ἀρετήν, καὶ πολλὰς χάριτας
εἰδέναι φατὲ τῆς προθυμίας, ἣν ἀπεδείξατο περὶ
τὴν κάθοδον ὑμῶν. μάχεται ταῦτ᾽ ἀλλήλοις: καὶ οὐκ
ἔχει λόγον, οὓς ἐπαινεῖτε, τούτους φοβεῖσθαι καὶ ἅμα
τοῖς αὐτοῖς περὶ μὲν τῶν μειζόνων ἐπιτρέπειν, περὶ δὲ
<milestone unit="section" n="8" />τῶν ἄλλων ἀπιστεῖν. τί δ᾽ οὐχὶ μιᾷ χρώμενοι γνώμῃ
ἢ πάντα πιστεύετε αὐτοῖς ἢ περὶ πάντων ἀπιστεῖτε;
ἀλλὰ προβουλεῦσαι μὲν αὐτοὺς τὰ δίκαια ἱκανοὺς εἶναι
νομίζετε, δικάσαι δὲ περὶ αὐτῶν τούτων ὧν προβουλεύουσιν
οὐχ ἱκανούς. πολλὰ καὶ ἄλλα περὶ τῶν δικαίων
εἶχον, ὦ βουλή, λέγειν, ἀλλὰ καὶ ταῦθ᾽ ἱκανά.
</p></div2>

<div2 type="chapter" n="53" org="uniform" sample="complete">
<p><milestone unit="section" n="1" />
ἐπειδὴ δὲ καὶ περὶ τοῦ συμφέροντος ἐπειρᾶτο
λέγειν Δέκιος, ὡς ἀγαθὸν μὲν ὁμόνοια, δεινὸν
<pb id="v.3p.81" />
δὲ στάσις, καὶ θεραπεύοντες μὲν τὸν δῆμον ἐν ὁμονοίᾳ
πολιτευσόμεθα, κωλύσαντες δ᾽ οὓς βούλονται τῶν πατρικίων
ἀνδρηλατεῖν ἢ μιαιφονεῖν εἰς πόλεμον ἐμφύλιον
καταστησόμεθα, πολλὰ λέγειν ἔχων ὀλίγοις πάνυ χρήσομαι.
<milestone unit="section" n="2" /><milestone unit="reiskpage" n="1432" />πρῶτον μὲν οὖν θαυμάσαι ἔχω Δέκιον τῆς 
εἰρωνείας: οὐ γὰρ ἠλιθιότητός γε: εἰ κρεῖττον οἴεται
τὰ συμφέροντα τῷ κοινῷ φρονεῖν ἑαυτόν, ὃς ἄρτι παρελήλυθεν
εἰς πολιτικὰς πράξεις, ἡμῶν τῶν καταγεγηρακότων
ἐν αὐταῖς καὶ μεγάλην ἐκ μικρᾶς πεποιηκότων
τὴν πόλιν. ἔπειτ᾽ εἰ πείσειν ὑπέλαβεν ὑμᾶς, ὡς χρὴ 
παραδοῦναί τινα ἔκδοτον ἐπὶ τιμωρίᾳ τοῖς ἐχθροῖς καὶ
ταῦτα πολίτην ὑμέτερον καὶ οὐχὶ τῶν ἀφανῶν τινα
<del status="unremarkable">πολιτῶν</del> ἢ φαύλων, ἀλλ᾽ ὃν αὐτοὶ καὶ τὰ πολέμια
λαμπρότατον ἡγεῖσθε εἶναι καὶ τὸν βίον σωφρονέστατον
τά τε πολιτικὰ πράττειν οὐθενὸς χείρονα. <milestone unit="section" n="3" />καὶ ταῦτ᾽ 
ἐτόλμησεν εἰπεῖν εἰδὼς ὑμᾶς πλείστην αἰδῶ ποιουμένους
ἱκετῶν, καὶ μηδὲ πολεμίων τοὺς καταφεύγοντας
ἐνθάδε ταύτης ἀποκλείοντας τῆς φιλανθρωπίας. εἰ δὲ
τἀναντία ἡμᾶς ἐγίγνωσκες ἐπιτηδεύοντας, ὦ Δέκιε,
ἀνόσια μὲν φρονοῦντας περὶ θεούς, ἄδικα δὲ πράττοντας 
πρὸς ἀνθρώπους, τί ἂν ἡμῖν τούτου συνεβούλευες
ἔργον ὑπομεῖναι δεινότερον, ἀφ᾽ οὗ πρόρριζοι
<milestone unit="reiskpage" n="1433" />καὶ πανώλεις, μισηθέντες θεοῖς τε καὶ ἀνθρώποις, διαφθαρησόμεθα;
<milestone unit="section" n="4" />οὐ δεόμεθά σου συμβούλου, Δέκιε, οὔτε 
περὶ πολιτῶν ἐκδόσεως οὔτε περὶ ἄλλου χρήματος ὧν 
ἡμῖν πρακτέον οὐδενός: οὐδὲ ὀθνείᾳ φρονήσει νέων
ἀνδρῶν τὰ οἰκεῖα συμφέροντα κρίνειν οἰόμεθα δεῖν οἱ
<pb id="v.3p.82" />
μέχρι τῆσδε τῆς ἡλικίας διὰ πολλῆς πείρας κακῶν τε
καὶ ἀγαθῶν ἐληλυθότες. πολέμου δ᾽ ἀπειλάς, αἷς χρώμενοι
φοβεῖτε ἡμᾶς, οὐ νῦν πρῶτον ἐπαγομένας ὑφ᾽
ὑμῶν, ἀλλὰ πολλάκις ἤδη καὶ ὑπὸ πολλῶν ἐπανασεισθείσας
τῇ συνήθει πρᾳότητι παραδόντες ἀκαταπλήκτως
οἴσομεν. <milestone unit="section" n="5" />καὶ εἰ δήπερ δράσετε τὰ ὅμοια οἷς λέγετε, <milestone unit="reiskpage" n="1434" />
ἀμυνούμεθα θεούς τε συναγωνιστὰς ἔχοντες, οἳ νεμεσῶσι
τοῖς ἄρχουσι πολέμου ἀδίκου, καὶ ἀνθρώπων
ἕξοντες χεῖρα οὐκ ὀλίγην σύμμαχον. Λατῖνοί τε γὰρ
ἅπαντες, οἷς νεωστὶ τὴν ἰσοπολιτείαν δεδώκαμεν, σὺν
ἡμῖν στήσονται, ὡς περὶ πατρίδος ἤδη τῆς πόλεως τῆσδε
ἀγωνιζόμενοι, αἵ τ᾽ ἐνθένδε ἀποικισθεῖσαι πόλεις πολλαὶ
καὶ ἀγαθαὶ περὶ παντὸς ποιούμεναι σώζεσθαι τὴν
μητρόπολιν ἀμυνοῦσιν αὐτῇ. <milestone unit="section" n="6" />εἰ δ᾽ εἰς ἀνάγκην ἡμᾶς
κατακλείσετε τῆς πανταχόθεν ἐπικουρίας περιέχεσθαι,
ὑπομενοῦμεν, ὦ Δέκιε, καὶ θεράποντας εἰς ἐλευθερίαν
προκαλούμενοι καὶ πολεμίους εἰς φιλίαν καὶ πάντας
ἀνθρώπους εἰς κοινωνίαν τῶν ἐκ τῆς νίκης ἐλπίδων
ὁμόσε χωρεῖν ὑμῖν. μηθενὸς δὲ τούτων δεήσειεν, ὦ
Ζεῦ καὶ θεοὶ πάντες οἱ πόλιν τὴν Ῥωμαίων κατέχοντες,
ἀλλ᾽ εἴη μέχρι λόγων τὰ φοβερὰ ταῦτ᾽ ἐλθεῖν, ἔργον <milestone unit="reiskpage" n="1435" />
δὲ μηθὲν ἐξ αὐτῶν γένοιτ᾽ ἄχαρι.
</p></div2>

<div2 type="chapter" n="54" org="uniform" sample="complete">
<p><milestone unit="section" n="1" />
ταῦτα μὲν Ἄππιος εἶπεν. Μάνιος δὲ Οὐαλέριος
ὁ δημοτικώτατος τῶν ἐκ τοῦ συνεδρίου καὶ περὶ
<pb id="v.3p.83" />
τὰς διαλλαγὰς πλείστην ἀποδειξάμενος προθυμίαν φανερῶς
καὶ τότε τῷ δήμῳ συνελάμβανε καὶ λόγον διεξῆλθε
μετὰ πολλῆς συγκείμενον φροντίδος, ἐπιτιμῶν
μὲν τοῖς οὐκ ἐῶσι μίαν εἶναι τὴν πόλιν, ἀλλὰ διαιροῦσι
τὸ δημοτικὸν ἀπὸ τῶν πατρικίων καὶ διὰ μικρὰς 
προφάσεις πολέμους ἀναζωπυροῦσιν ἐμφυλίους: ἐπαινῶν
δὲ τοὺς ἓν τὸ συμφέρον καὶ κοινὸν ἡγουμένους
καὶ πάντ᾽ ἐλάττω τῆς ὁμονοίας τιθεμένους, διδάσκων,
ὡς, εἰ γένοιτο τῆς δίκης ὁ δῆμος, ὥσπερ ἀξιοῖ, κύριος,
καὶ ταύτην παρὰ τοῦ συνεδρίου τὴν χάριν ἑκόντος 
<milestone unit="reiskpage" n="1436" />λάβοι, τάχα μὲν οὐδ᾽ ἐπέξεισιν ἄχρι τέλους, ἀλλ᾽ ἀρκεσθεὶς
αὐτῷ τῷ κεκρατηκέναι τοῦ σώματος ἐπιεικέστερον
μᾶλλον ἢ χαλεπώτερον αὐτῷ χρήσεται. <milestone unit="section" n="2" />εἰ δ᾽ ἄρα ἐκ 
παντὸς οἰομένων τρόπου τῶν δημάρχων τέλος ἐπιθεῖναι
<add>δεῖν</add> νόμιμον τῇ δίκῃ τῆς ψήφου γενήσεται κύριος, 
ἀπολύσει τὸν ἄνδρα τῆς αἰτίας αἰδούμενος μὲν αὐτὸ
τὸ κινδυνεῦον σῶμα, οὗ πολλὰ καὶ καλὰ ἔργα ἔχει
μεμνῆσθαι, ἀνταποδιδοὺς δὲ ταύτην τὴν χάριν τῇ παρασχούσῃ
τὴν ἐξουσίαν αὐτῷ βουλῇ καὶ πρὸς μηδὲν ἐναντιωθείσῃ
<milestone unit="section" n="3" />τῶν μετρίων. παρεῖναι μέντοι τῇ δίκῃ συνεβούλευε 
καὶ συναπολογεῖσθαι τῷ ἀνδρὶ καὶ τὸν δῆμον
ἀξιοῦν μηθὲν διαγνῶναι περὶ αὐτοῦ χαλεπὸν τούς θ᾽
ὑπάτους καὶ τοὺς ἐκ τοῦ συνεδρίου πάντας καὶ τοὺς
ἄλλους πατρικίους κατὰ πλῆθος ἀφικομένους: συνοίσειν
<pb id="v.3p.84" />
γὰρ οὐ μικρὰ τῷ κινδυνεύοντι καὶ τούτους εἰς <milestone unit="reiskpage" n="1437" />
σωτηρίας ῥοπήν: καὶ μὴ μόνον αὐτοὺς οὕτως ἔχειν ταῖς
γνώμαις, ἀλλὰ καὶ πελάτας ἕκαστον τοὺς αὑτοῦ παρακαλεῖν
καὶ φίλους συνάγειν, καὶ εἴ τινας οἰκείως ἔχειν
σφίσι τῶν δημοτικῶν δι᾽ εὐεργεσίας ὑπολαμβάνουσι,
καὶ τούτους νυνὶ τὴν πρότερον ὀφειλομένην χάριν ἐπὶ
<milestone unit="section" n="4" />τῆς ψηφοφορίας ἀπαιτεῖν. τό τε φιλόχρηστον καὶ μισοπόνηρον
οὐκ ὀλίγον ἀπέφηνεν ἐκ τοῦ δήμου μέρος
ἐσόμενον, καὶ ἔτι πλεῖον τούτου, ὃ πρὸς τὰς τύχας
πάσχειν τι τὰς ἀνθρωπίνας καὶ ἐλεεῖν οἶδε τοὺς ἐν
τοῖς ἀξιώμασιν, ὅταν εἰς ταπεινὰ πέσωσιν αὐτῶν αἱ
<milestone unit="section" n="5" />τύχαι. ὁ δὲ πλείων λόγος ἐγίνετο αὐτῷ πρὸς τὸν
Μάρκιον παράκλησιν ἔχων νουθετήσει μεμιγμένην καὶ
δέησιν ἀνάγκῃ. ἠξίου γὰρ αὐτόν, ἐπεὶ διιστάναι τὸν
δῆμον ἀπὸ τῆς βουλῆς αἰτίαν ἔχει καὶ τυραννικὸς εἶναι
διαβάλλεται διὰ τὴν αὐθάδειαν τοῦ τρόπου, δέος τε
παρέστηκεν ἅπασι, μὴ δι᾽ αὐτὸν ἀρχὴ γένηται στάσεως <milestone unit="reiskpage" n="1438" />
καὶ κακῶν ἀνηκέστων, ἃ φέρουσιν ἐμφύλιοι πόλεμοι,
μὴ ποιεῖν ἀληθεῖς καὶ κυρίας τὰς κατ᾽ αὐτοῦ διαβολὰς
μένοντα ἐν τῷ φθονουμένῳ τοῦ βίου, ἀλλὰ σχῆμα
ταπεινὸν μεταλαβεῖν καὶ τοῖς ἀδικεῖσθαι λέγουσι τὴν
ἐξουσίαν τοῦ σώματος παρασχεῖν, καὶ μὴ φεύγειν ἄδικον
ἔγκλημα λόγῳ μετὰ δίκης ἀπολυόμενον. <milestone unit="section" n="6" />ταῦτα
γὰρ αὐτῷ πρός τε σωτηρίαν ἀσφαλέστατα εἶναι καὶ
πρὸς εὐδοξίαν, ἧς ὀρέγεται, λαμπρότατα καὶ τοῖς προυπηργμένοις
<pb id="v.3p.85" />
ἔργοις ἀκόλουθα. εἰ δ᾽ αὐθαδέστερος ἔσται
μᾶλλον ἢ μετριώτερος, καὶ τὴν βουλὴν ἀξιώσει πάντα
κίνδυνον δι᾽ ἑαυτὸν ὑπομένειν, κακὴν μὲν ἧτταν, αἰσχρὰν
δὲ νίκην τοῖς πεισθεῖσι προσάψειν αὐτὸν ἀπέφαινεν:
ἦν τ᾽ ἐνταῦθα πολὺς ὀλοφυρόμενος καὶ τῶν 
καταλαμβανόντων κακῶν τὰς πόλεις ἐν ταῖς διχοστασίαις
τὰ μέγιστα καὶ φανερώτατα ἐπιλεγόμενος.
</p></div2>

<div2 type="chapter" n="55" org="uniform" sample="complete">
<p><milestone unit="section" n="1" />
<milestone unit="reiskpage" n="1439" />διεξιὼν δὲ ταῦτα μετὰ πολλῶν δακρύων οὐ
προσποιητῶν καὶ πεπλασμένων, ἀλλ᾽ ἀληθινῶν, ἀνὴρ
ἡλικίας τε καὶ ἀρετῆς ἀξιώσει προὔχων, ὡς ἔμαθε κινούμενον 
ἐπὶ τοῖς λεγομένοις τὸ συνέδριον, ἐκ τοῦ
τεθαρρηκότος ἤδη τὸ λοιπὸν ἐξύφαινε τῶν λόγων: εἰ
δέ τινες ὑμῶν, ὦ βουλευταί, λέγων, ταράττονται δοκοῦντες
ἔθος εἰσάγειν πονηρὸν εἰς τὴν πόλιν, ἐὰν τῷ
δήμῳ συγχωρήσητε ψῆφον ἐπιφέρειν κατὰ τῶν πατρικίων, 
καὶ ἐπ᾽ οὐδενὶ ἀγαθῷ νομίζουσι τὴν τῶν δημάρχων
ἐξουσίαν πολλὴν ἰσχὺν λαβοῦσαν γενήσεσθαι,
μαθέτωσαν ἁμαρτάνοντες <add>τῆς</add> δόξης καὶ τἀναντία ἢ
<milestone unit="section" n="2" />προσῆκεν ὑπειληφότες. εἰ γάρ τι καὶ ἄλλο σωτηρίας 
αἴτιον ἔσται τῇ πόλει τῇδε καὶ τοῦ μηδέποτε τὴν ἐλευθερίαν 
μηδὲ τὴν ἰσχὺν ἀφαιρεθῆναι, ὁμονοοῦσαν δ᾽
<milestone unit="reiskpage" n="1440" />ἀεὶ καὶ μιᾷ γνώμῃ περὶ πάντων χρωμένην διατελεῖν,
ὁ δῆμος αἰτιώτατος ἔσται συμπαραληφθεὶς ἐπὶ τὰ πράγματα:
καὶ τὸ μὴ μίαν εἶναι τὴν διοικοῦσαν τὰ κοινὰ
πολιτείαν ἄκρατον <add>μήτε μοναρχίαν</add> μήτ᾽ ὀλιγαρχίαν 
<pb id="v.3p.86" />
μήτε δημοκρατίαν, ἀλλὰ τὴν μικτὴν ἐξ ἁπασῶν τούτων
κατάστασιν, τοῦτο ὑπὲρ ἅπαντα ἡμᾶς ὠφελήσει. <milestone unit="section" n="3" />ῥᾷστα
γὰρ εἰς ὕβρεις ἀποσκήπτει καὶ παρανομίας τούτων
ἕκαστον τῶν πολιτευμάτων αὐτὸ καθ᾽ ἑαυτὸ γινόμενον,
ὅταν δ᾽ ἀνακερασθῇ πάντα μετρίως, τὸ παρακινοῦν
μέρος αἰεὶ καὶ ἐκβαῖνον ἐκ τοῦ συνήθους κόσμου ὑπὸ
τοῦ σωφρονοῦντος καὶ μένοντος ἐν τοῖς ἰδίοις ἤθεσι
κατείργεται. μοναρχία μὲν ὠμὴ καὶ αὐθάδης γενηθεῖσα
καὶ τυραννικὰ διώκειν ἀρξαμένη ζηλώματα ὑπ᾽ ἀνδρῶν
 ὀλίγων καὶ ἀγαθῶν καταλύεται. <milestone unit="section" n="4" />ὀλιγαρχία δ᾽ ἐκ τῶν
ἀρίστων ἀνδρῶν συνεστηκυῖα, ᾗ χρῆσθε καὶ ὑμεῖς νυνί,
ὅταν πλούτῳ καὶ ἑταιρίαις ἐπαρθεῖσα δικαιοσύνης καὶ
τῆς ἄλλης ἀρετῆς μηθένα ποιῆται λόγον, ὑπὸ δήμου <milestone unit="reiskpage" n="1441" />
φρονίμου καταλύεται. δῆμος δὲ σωφρονῶν καὶ κατὰ
νόμους πολιτευόμενος ὅταν ἀκοσμεῖν ἄρξηται καὶ παρανομεῖν
ὑπὸ τοῦ κρατίστου ἀνδρὸς βίᾳ καταληφθεὶς δικαιοῦται.
<milestone unit="section" n="5" />ὑμῖν δ᾽, ὦ βουλή, μονάρχου μὲν ἐξουσίας,
ἵνα μὴ τυραννὶς γένηται, τὰ δυνατὰ εὕρηται βοηθήματα.
δύο τε γὰρ ἀνθ᾽ ἑνὸς ἀποδείξαντες τῆς πόλεως
κυρίους καὶ τούτοις οὐκ ἀόριστον χρόνον ἐπιτρέψαντες
ἔχειν τὴν ἀρχήν, ἀλλ᾽ ἐνιαύσιον οὐδὲν ἧττον ἀποδείκνυτε
φύλακας αὐτῶν τριακοσίους ἄνδρας ἐκ τῶν πατρικίων
τοὺς κρατίστους τε καὶ πρεσβυτάτους, ἐξ ὧν
ἥδε ἡ βουλὴ συνέστηκεν: ὑμῶν δ᾽ αὐτῶν, ἵνα μένητε
<pb id="v.3p.87" />
ἐν τῷ προσήκοντι κόσμῳ, φυλακὴν οὐδεμίαν ἄχρι τοῦδε
φαίνεσθε πεποιημένοι. <milestone unit="section" n="6" />καὶ περὶ μὲν ὑμῶν οὔπω ἔδεισα, 
μὴ διαφθαρῆτε τὰς διανοίας ὑπό τε μεγέθους καὶ πλήθους
ἀγαθῶν, οἳ τυραννίδος τε πολυχρονίου ἠλευθερώκατε
τὴν πόλιν ἔναγχος καὶ οὔπω σχολὴν ἐσχήκατε 
ὑβρίζειν καὶ τρυφᾶν διά τοὺς συνεχεῖς καὶ μακροὺς
<milestone unit="reiskpage" n="1442" />πολέμους: περὶ δὲ τῶν μεθ᾽ ὑμᾶς ἐσομένων ἐνθυμούμενος
ὅσας ὁ μακρὸς αἰὼν φέρει μεταβολὰς δέδοικα,
μή τι παρακινήσαντες οἱ δυνατοὶ <add>οἱ</add> ἐκ τοῦ συνεδρίου
λάθωσιν εἰς μοναρχίαν τὸ πολίτευμα περιστήσαντες τυραννικήν. 
</p></div2>

<div2 type="chapter" n="56" org="uniform" sample="complete">
<p><milestone unit="section" n="1" />
ἐὰν οὖν κοινωνήσητε καὶ τῷ δήμῳ τῶν πολιτευμάτων,
οὐθὲν ὑμῖν ἐνθάδε φύσεται κακόν, ἀλλ᾽ ὁ
πλέον ἔχειν τῶν ἄλλων ἀξιῶν καὶ τῆς βουλῆς προσεταιρισάμενος
τὸν βουλόμενον συννοσεῖν καὶ συναδικεῖν: 
πάντα γὰρ τὰ εἰκότα χρὴ περὶ πόλεως βουλευομένους
προνοεῖν: κληθεὶς ὑπὸ τῶν δημάρχων εἰς τὸ πλῆθος
ὁ μέγας ἐκεῖνος καὶ σεμνὸς ἀποδώσει τῷ δήμῳ τῷ
φαύλῳ καὶ ταπεινῷ λόγον ὧν πράττει τε καὶ διανοεῖται,
κἂν ἀδικῶν φαίνηται δίκης, ἧς ἂν ἄξιος ᾖ, τεύξεται. 
<milestone unit="section" n="2" />αὐτὸν δὲ τὸν δῆμον, ἵνα μὴ τρυφᾷ τηλικαύτης ἔξουσίας 
γενόμενος κύριος, μηδ᾽ ὑπὸ τῶν κακίστων ἐκδημαγωγούμενος
<milestone unit="reiskpage" n="1443" />τοῖς κρατίστοις πολεμῇ: καὶ γὰρ ἐν ὄχλῳ
φιλεῖ γίνεσθαι τυραννίς: φυλάξει τε καὶ οὐδὲν ἐάσει
παρανομεῖν ὁ διαφέρων φρονήσει ἀνὴρ δικτάτωρ ὑφ᾽ 
ὑμῶν αἱρεθείς, ὃς αὐτοκράτορι καὶ ἀνυπευθύνῳ χρώμενος
<pb id="v.3p.88" />
ἐξουσίᾳ τό τε νοσοῦν ἐξελεῖ τῆς πόλεως μέρος,
καὶ τὸ μήπω διεφθαρμένον οὐκ ἐάσει κακωθῆναι, ἔθη
τε καὶ νόμιμα καὶ ζηλώματα βίων τὰ κράτιστα μεθαρμοσάμενος
ἀρχάς τ᾽ ἀποδείξας ἃς ἂν ἡγῆται σωφρονέστατα
τῶν κοινῶν ἐπιτροπεύσειν: καὶ ταῦτ᾽ ἐντὸς ἓξ
μηνῶν διοικησάμενος ἰδιώτης αὖθις ἔσται τὸ τιμᾶσθαι
μόνον ἐκ τούτων λαβών, ἄλλο δ᾽ οὐθέν. <milestone unit="section" n="3" />ταῦτ᾽ οὖν
ἐνθυμηθέντες καὶ τὸ σχῆμα τῆς πολιτείας τοῦθ᾽ ἡγησάμενοι
κράτιστον εἶναι μηθενὸς ἀπελαύνετε τὸν δῆμον,
ἀλλ᾽ ὥσπερ ἀρχὰς ἀποδεικνύναι τὰς καθ᾽ ἕκαστον ἐνιαυτὸν
ἡγησομένας τῆς πόλεως, καὶ νόμους τοὺς μὲν
ἐπικυροῦν, τοὺς δ᾽ ἀναιρεῖν, καὶ περὶ πολέμου καὶ εἰρήνης <milestone unit="reiskpage" n="1444" />
διαγιγνώσκειν, ἃ μέγιστα καὶ κυριώτατά ἐστι
τῶν ἐν τῇ πόλει διαπραττομένων, μεταδεδώκατε αὐτῷ
καὶ οὐθενὸς τούτων αὐτοκράτορα πεποιήκατε τὴν βουλήν:
οὕτως καὶ τῶν δικαστηρίων μεταδίδοτε, καὶ μάλισθ᾽
ὑπὲρ ὧν ἄν τις αἰτίαν ἔχῃ τὴν πόλιν ἀδικεῖν
στάσιν εἰσάγων ἢ τυραννίδα κατασκευαζόμενος ἢ περὶ
προδοσίας τοῖς πολεμίοις διαλεγόμενος ἢ τοιοῦτό τι
 ἄλλο κακὸν ἐπιχειρῶν πράττειν. <milestone unit="section" n="4" />ὅσῳ γὰρ ἂν φοβερώτερον
κατασκευάσητε τὸ παραβαίνειν τοὺς νόμους καὶ
τὰ ἔθη κινεῖν τοῖς ὑβρισταῖς καὶ πλεονέκταις, πολλοὺς
ὀφθαλμοὺς καὶ φύλακας αὐτῶν ἀποδείξαντες, τοσούτῳ
κρεῖττον ὑμῖν ἕξει τὰ κοινά.
</p></div2>

<div2 type="chapter" n="57" org="uniform" sample="complete">
<p><milestone unit="section" n="1" />
ταῦτα καὶ τὰ παραπλήσια τούτοις εἰπὼν
ἐπαύσατο. τῶν δὲ βουλευτῶν οἱ μετ᾽ αὐτὸν ἀνιστάμενοι
πλὴν ὀλίγων οἱ λοιποὶ ταύτῃ προσέθεντο τῇ
<pb id="v.3p.89" />
γνώμῃ. καὶ ἐπειδὴ τὸ προβούλευμα ἔδει γράφεσθαι,
λόγον αἰτησάμενος ὁ Μάρκιος εἶπεν: οἷος μέν, ὦ
βουλή, πρὸς τὰ κοινὰ ἐγὼ γέγονα, καὶ ὡς διὰ τὴν
<milestone unit="reiskpage" n="1445" />πρὸς ὑμᾶς εὔνοιαν εἰς τοῦτον τὸν κίνδυνον ἐλήλυθα,
καὶ ὅτι παρὰ γνώμην ἀπήντηταί μοι τὰ παρ᾽ ὑμῶν, 
ἅπαντες ἴστε καὶ ἔτι μᾶλλον εἴσεσθε, ὅταν τὰ κατ᾽ ἐμὲ
<milestone unit="section" n="2" />σχῇ τέλος. ἐπεὶ δ᾽ ἡ Οὐαλερίου γνώμη νικᾷ, συνενέγκειε 
μὲν ταῦτα ὑμῖν, καὶ γενοίμην ἐγὼ κακὸς εἰκαστὴς
τῶν ἐσομένων. ἵνα δὲ καὶ ὑμεῖς οἱ τὸ προβούλευμα
γράφοντες εἰδῆτε ἐφ᾽ οἷς παραδιδόναι με τῷ 
δήμῳ μέλλετε, κἀγὼ μὴ ἀγνοῶ, περὶ τίνος ἀγωνιοῦμαι,
κελεύσατε δὴ τοὺς δημάρχους εἰπεῖν ἐναντίον ὑμῶν,
τί τὸ ἀδίκημά ἐστιν, ἐφ᾽ οὗ μέλλουσί μου κατηγορεῖν,
καὶ ποταπὸν ὄνομα ἐπιγράψουσι τῇ δίκῃ.
</p></div2>

<div2 type="chapter" n="58" org="uniform" sample="complete">
<p><milestone unit="section" n="1" />
ὁ μὲν δὴ ταῦτ᾽ ἔλεγε δοκῶν ἐπὶ τοῖς λόγοις, 
οἷς εἶπεν ἐν τῇ βουλῇ, τὴν δίκην ὑφέξειν, καὶ
βουλόμενος ὁμολογῆσαι τοὺς δημάρχους, ὅτι ταύτης
ἕνεκα τῆς αἰτίας μέλλουσιν αὐτοῦ κατηγορεῖν. οἱ δὲ
δήμαρχοι βουλευσάμενοι κατὰ σφᾶς τυραννίδι ἐπιβουλεύειν
<milestone unit="reiskpage" n="1446" />αὐτὸν ᾐτιάσαντο καὶ πρὸς ταύτην ἐκέλευον ἥκειν 
τὴν αἰτίαν ἀπολογησόμενον, οὐ βουλόμενοι τὸ ἔγκλημα
εἰς μίαν αἰτίαν κατακλεῖσαι καὶ ταύτην οὔτ᾽ ἰσχυρὰν
οὔτε τῇ βουλῇ κεχαρισμένην, ἀλλ᾽ ἑαυτοῖς τε πράττοντες
ἐξουσίαν ὅσα βούλονται ἐγκαλεῖν, καὶ βοήθειαν ἀφαιρήσεσθαι
τοῦ Μαρκίου τὴν ἐκ τῶν συνέδρων οἰόμενοι. 
καὶ ὁ Μάρκιος εἶπεν: ἀλλ᾽ ἤτοι, εἰ ἐπὶ ταύτῃ γε κριθήσομαι
τῇ διαβολῇ, δίδωμι ἐμαυτὸν ὑπόδικον τοῖς
<pb id="v.3p.90" />
δημόταις, καὶ μηδὲν ἔστω τὸ κωλῦον γράφεσθαι τὸ
<milestone unit="section" n="2" />προβούλευμα. ἐγένετο δὲ καὶ τοῖς πλείστοις τῶν συνέδρων
ἀσμένοις ἐπὶ τούτῳ γενέσθαι τῷ ἐγκλήματι τὴν
δίκην κατ᾽ ἀμφότερα, καὶ ὅτι οὐκ ἔσται τὸ λέγειν ἃ
φρονεῖ τις ἐν τοῖς συνέδροις ὑπαίτιον, καὶ ὅτι ῥᾳδίως
ἀπολύσεται τὴν διαβολὴν ὁ ἀνὴρ βίον ἐζηκὼς σώφρονα
καὶ ἀνεπίληπτον. <milestone unit="section" n="3" />γράφεται τὸ προβούλευμα
μετὰ ταῦθ᾽ ὑπὲρ τῆς δίκης, καὶ χρόνος εἰς παρασκευὴν
τῆς ἀπολογίας ὁρίζεται τῷ ἀνδρὶ μέχρι τῆς τρίτης ἀγορᾶς:
αἱ δ᾽ ἀγοραὶ Ῥωμαίοις ἐγίνοντο ὡς καὶ μέχρι τῶν
καθ᾽ ἡμᾶς χρόνων δι᾽ ἡμέρας ἐνάτης. ἐν δὲ ταύταις <milestone unit="reiskpage" n="1447" />
συνιόντες ἐκ τῶν ἀγρῶν εἰς τὴν πόλιν οἱ δημοτικοὶ
τάς τ᾽ ἀμείψεις ἐποιοῦντο τῶν ὠνίων καὶ τὰς δίκας
παρ᾽ ἀλλήλων ἐλάμβανον, τά τε κοινά, ὅσων ἦσαν
κύριοι κατὰ τοὺς νόμους καὶ ὅσα ἡ βουλὴ ἐπιτρέψειεν
αὐτοῖς,ψῆφον ἀναλαμβάνοντες ἐπεκύρουν: τὰς δὲ μεταξὺ
τῶν ἀγορῶν ἑπτὰ ἡμέρας αὐτουργοί τ᾽ ὄντες οἱ
<milestone unit="section" n="4" />πολλοὶ καὶ πένητες ἐν τοῖς ἀγροῖς διέτριβον. ἐπειδὴ
δὲ τὸ προβούλευμα ἔλαβον οἱ δήμαρχοι, προελθόντες
εἰς τὴν ἀγορὰν συνεκάλεσαν εἰς ἐκκλησίαν τὸν δῆμον
καὶ πολλὰ ἐγκώμια τῆς βουλῆς διελθόντες καὶ τὰ δόγματα
αὐτῆς ἀναγνόντες προεῖπον ἡμέραν, ἐν ᾗ τὴν
δίκην ἔμελλον ἐπιτελεῖν, εἰς ἣν ἅπαντες ἠξίουν ἥκειν
τοὺς πολίτας ὡς ὑπὲρ τῶν μεγίστων διαγνωσομένους.
</p></div2>

<div2 type="chapter" n="59" org="uniform" sample="complete">
<p><milestone unit="section" n="1" />
ὡς δὲ διεβοήθη ταῦτα, πολλὴ σπουδὴ καὶ <milestone unit="reiskpage" n="1448" />
παράταξις ἐγίνετο τῶν τε δημοτικῶν καὶ τῶν πατρικίων:
τῶν μὲν ὡς τιμωρησομένων τὸν αὐθαδέστατον,
<pb id="v.3p.91" />
τῶν δ᾽ ἵνα μὴ γένοιτο ὑποχείριος τοῖς ἐχθροῖς ὡς ὑπὲρ
τῆς ἀριστοκρατίας ἀγωνιζόμενος. ἐδόκει δὲ πᾶσα κινδυνεύεσθαι
ἡ τοῦ βίου καὶ τῆς ἐλευθερίας δικαίωσις
ἐν τῷ τότε ἀγῶνι ἀμφοτέροις. ἐπιστάσης δὲ τῆς τρίτης
ἀγορᾶς ὁ μὲν ἐκ τῶν ἀγρῶν ὄχλος, ὅσος οὔπω 
πρότερον, συνεληλυθὼς εἰς τὴν πόλιν ἕωθεν εὐθὺς
κατεῖχε τὴν ἀγοράν: οἱ δὲ δήμαρχοι συνεκάλουν τὸ
πλῆθος ἐπὶ τὴν φυλέτιν ἐκκλησίαν, χωρία τῆς ἀγορᾶς
περισχοινίσαντες, ἐν οἷς ἔμελλον αἱ φυλαὶ στήσεσθαι
καθ᾽ αὑτάς. <milestone unit="section" n="2" />καὶ τότε πρῶτον ἐγένετο Ῥωμαίοις ἐκκλησία 
κατ᾽ ἀνδρὸς ψηφοφόρος <del status="unremarkable">ἡ φυλετικὴ</del> πολλὰ <del status="unremarkable">δὲ</del>
ἐναντιουμένων τῶν πατρικίων, ἵνα μὴ τοῦτο γένηται,
καὶ τὴν λοχῖτιν ἀξιούντων συνάγειν ἐκκλησίαν, ὥσπερ
<milestone unit="reiskpage" n="1449" />αὐτοῖς πάτριον ἦν. ἐν γὰρ τοῖς πρότερον χρόνοις, ὅτε
μέλλοι ψῆφον ἐπιφέρειν ὁ δῆμος ὑπὲρ ὁτουδήτινος ὧν 
ἐπιτρέψειεν ἡ βουλή, ἐκάλουν μὲν οἱ ὕπατοι τὴν λοχῖτιν
ἐκκλησίαν, ἱερὰ πρότερον ἐπιτελέσαντες, ἃ νόμος αὐτοῖς
ἐστι, καὶ μέχρι τοῦ καθ᾽ ἡμᾶς χρόνου τινὰ ἐξ
αὐτῶν ἔτι γίνεται. <milestone unit="section" n="3" />συνῄει δὲ τὸ πλῆθος εἰς τὸ πρὸ 
τῆς πόλεως Ἄρειον πεδίον ὑπό τε λοχαγοῖς καὶ σημείοις 
τεταγμένον ὥσπερ ἐν πολέμῳ, ἐπέφερον δὲ τὴν
ψῆφον οὐχ ἅπαντες ἀναλαβόντες, ἀλλὰ κατὰ τοὺς ἰδίους
ἕκαστοι λόχους, ὁπότε κληθεῖεν ὑπὸ τῶν ὑπάτων. ὄντων
δὲ τῶν συμπάντων τριῶν καὶ ἐνενήκοντα καὶ ἑκατὸν
<pb id="v.3p.92" />
λόχων καὶ τούτων εἰς ἓξ διῃρημένων συμμορίας πρώτη
μὲν ἐκαλεῖτο συμμορία καὶ τὴν ψῆφον ἐπέφερεν ἡ τῶν
ἐχόντων τὸ μέγιστον τίμημα τῆς οὐσίας καὶ τὴν πρώτην
λαμβανόντων τάξιν ἐν πολέμοις: ἐν οἷς ἦσαν ἱππέων
μὲν ὀκτωκαίδεκα λόχοι, πεζῶν δ᾽ ὀγδοήκοντα.
<milestone unit="section" n="4" />δευτέρα δ᾽ ἐψηφοφόρει συμμορία τῶν ὑποδεεστέρων
τοῖς βίοις καὶ τὴν ὑποβεβηκυῖαν τάξιν ἐν ταῖς μάχαις
<del status="unremarkable">μαχομένων</del> καὶ ὁπλισμὸν οὐ τὸν αὐτὸν ἐχόντων τοῖς <milestone unit="reiskpage" n="1450" />
πρωτοστάταις, ἀλλ᾽ ἐλάττονα: τοῦτο δὲ τὸ πλῆθος εἰς
εἴκοσι λόχους συντεταγμένον ἦν, προσέκειντο δ᾽ αὐτοῖς
δύο ἶλαι τεκτόνων καὶ χαλκοτύπων καὶ ὅσοι ἄλλοι
πολεμικῶν ἔργων ἦσαν χειροτέχναι. οἱ δ᾽ ἐν τῇ τρίτῃ
συμμορίᾳ καλούμενοι λόχους μὲν ἐξεπλήρουν εἴκοσι,
τίμημα δ᾽ εἶχον ἔλαττον τῶν δευτέρων καὶ τάξιν τὴν
ἐπ᾽ ἐκείνοις <del status="unremarkable">ἐλάττονα,</del> καὶ ὅπλα οὐκ ἴσα τοῖς πρὸ
<milestone unit="section" n="5" />αὐτῶν ἔφερον. οἱ δὲ μετὰ τούτους καλούμενοι τίμημά
τ᾽ οὐσίας ἔλαττον εἶχον καὶ τάξιν ἐν πολέμῳ τὴν ἀσφαλεστέραν
ἐλάμβανον καὶ ὁπλισμὸν εὐσταλέστερον εἶχον:
διῄρηντο δ᾽ εἰς εἴκοσι καὶ οὗτοι λόχους: συνετάττοντο
δὲ καὶ τούτοις δύο λόχοι βυκανιστῶν καὶ σαλπιστῶν.
πέμπτη δ᾽ ἐκαλεῖτο συμμορία τῶν ὀλίγου πάνυ τετιμημένων
ἀργυρίου, ὅπλα δ᾽ ἦν αὐτῶν σαυνία καὶ σφενδόναι:
οὗτοι τάξιν οὐκ εἶχον ἐν φάλαγγι, ἀλλὰ ψιλοὶ <milestone unit="reiskpage" n="1451" />
καὶ κοῦφοι συνεστρατεύοντο τοῖς ὁπλίταις εἰς τριάκοντα
 λόχους διῃρημένοι. <milestone unit="section" n="6" />οἱ δ᾽ ἀπορώτατοι τῶν πολιτῶν οὐκ
<pb id="v.3p.93" />
ἐλάττους τῶν ἄλλων ἁπάντων ὄντες ἔσχατοι τὴν ψῆφον
ἀνελάμβανον, ἕνα μόνον ἔχοντες λόχον: οὗτοι στρατειῶν
τ᾽ ἦσαν ἐλεύθεροι τῶν ἐκ καταλόγου καὶ εἰσφορῶν
τῶν κατὰ τιμήματα γινομένων ἀτελεῖς καὶ δι᾽ <milestone unit="section" n="7" />ἄμφω ταῦτ᾽ ἐν ταῖς ψηφοφορίαις ἀτιμότατοι. εἰ μὲν 
οὖν ἐπὶ τῶν πρώτων λόχων, οὓς οἵ θ᾽ ἱππεῖς ἐξεπλήρουν
καὶ τῶν πεζῶν οἱ τὴν πρώτην τάξιν ἐν τοῖς πολέμοις
λαμβάνοντες, ταὐτὸ φρονήσαιεν ἑπτὰ καὶ ἐνενήκοντα
<milestone unit="reiskpage" n="1452" />λόχοι, τέλος εἶχεν ἡ ψηφοφορία, καὶ οὐκέτι τοῖς
λοιποῖς ἓξ καὶ ἐνενήκοντα λόχοις ἀνεδίδοτο ἡ ψῆφος: 
εἰ δὲ μὴ τοῦτο γένοιτο, ἡ δευτέρα συμμορία τῶν δύο
καὶ εἴκοσι λόχων ἐκαλεῖτο, καὶ ἡ τρίτη: καὶ τοῦτο
συνέβαινεν, ἕως οὗ ταὐτὸ φρονήσωσιν ἑπτὰ καὶ ἐνενήκοντα
λόχοι. <milestone unit="section" n="8" />καὶ τὰ μὲν πολλὰ τῶν ἀγωνισμάτων ἐπὶ 
τῶν πρώτων κλήσεων τέλος ἐλάμβανεν, ὥστε μηδὲν 
ἔτι δεῖν τῶν ἐσχάτων. σπανίως δέ που πρᾶγμα οὕτως
ἐνδοιαζόμενον ἐνέπιπτεν, ὥστε μέχρι τῆς ἐσχάτης ψήφου
τῆς τῶν ἀπορωτάτων προελθεῖν: καὶ ἦν ὥσπερ
τέρας τοῦτο σχισθέντων δίχα τῶν προτέρων δύο καὶ
ἐνενήκοντα καὶ ἑκατὸν λόχων τὴν τελευταίαν ψῆφον 
ἐπενεχθεῖσαν ἐκείναις αἰτίαν γενέσθαι τῆς ἐπὶ θάτερα
ῥοπῆς. <milestone unit="section" n="9" />οἱ μὲν οὖν συναγωνιζόμενοι Μαρκίῳ ταύτην 
ἠξίουν καλεῖν τὴν ἀπὸ τῶν τιμημάτων ἐκκλησίαν ὑπολαμβάνοντες
τάχα μὲν ἐπὶ τῆς πρώτης κλήσεως ὑπὸ
τῶν ὀκτὼ καὶ ἐνενήκοντα λόχων ἀπολυθήσεσθαι τὸν 
<pb id="v.3p.94" />
ἄνδρα, εἰ δὲ μή γ᾽ ὑπὸ τῆς δευτέρας ἢ τρίτης. οἱ δὲ <milestone unit="reiskpage" n="1453" />
δήμαρχοι ταῦθ᾽ ὑφορώμενοι καὶ αὐτοὶ τὴν φυλετικὴν
ἐκκλησίαν ᾤοντο δεῖν συνάγειν καὶ τοῦ ἀγῶνος ἐκείνην
ποιῆσαι κυρίαν, ἵνα μήθ᾽ οἱ πένητες τῶν πλουσίων
μειονεκτῶσι μήθ᾽ οἱ ψιλοὶ τῶν ὁπλιτῶν ἀτιμοτέραν
χώραν ἔχωσι, μήτ᾽ ἀπερριμμένον εἰς τὰς ἐσχάτας κλήσεις
τὸ δημοτικὸν πλῆθος ἀποκλείηται τῶν ἴσων, ἰσόψηφοι
δὲ καὶ ὁμότιμοι πάντες ἀλλήλοις γενόμενοι μιᾷ
κλήσει τὴν ψῆφον ἐπενέγκωσι κατὰ φυλάς. <milestone unit="section" n="10" /> καὶ ἐδόκουν
δικαιότερα οὗτοι τῶν ἑτέρων ἀξιοῦν δημοτικὸν
οἰόμενοι δεῖν, ἀλλ᾽ οὐκ ὀλιγαρχικὸν εἶναι τὸ τοῦ δήμου
δικαστήριον, καὶ τὴν περὶ τῶν ἀδικούντων τὸ κοινὸν
διάγνωσιν ἁπάντων εἶναι κοινήν.
</p></div2>

<div2 type="chapter" n="60" org="uniform" sample="complete">
<p><milestone unit="section" n="1" />
συγχωρηθέντος δ᾽ αὐτοῖς καὶ τούτου μόγις
ὑπὸ τῶν πατρικίων, ἐπειδὴ τὴν δίκην ἐχρῆν λέγεσθαι,
πρῶτος ἀνέβη Μηνύκιος, ἅτερος τῶν ὑπάτων, καὶ ἔλεξεν
οὓς ἐπέστειλεν αὐτῷ λόγους ἡ βουλή: πρῶτον μὲν
ἁπάσας τὰς εὐεργεσίας ὑπομιμνήσκων, ὅσας ἦν εἰληφὼς
ὁ δῆμος παρὰ τῶν πατρικίων, ἔπειτ᾽ ἀξιῶν ἀντὶ <milestone unit="reiskpage" n="1454" />
πολλῶν καὶ καλῶν ἔργων μίαν ἀποδοθῆναι παρὰ τοῦ
δήμου δεομένοις σφίσιν ἀναγκαίαν χάριν ἐπὶ τῷ κοινῷ
<milestone unit="section" n="2" />τῆς πόλεως ἀγαθῷ. πρὸς δὲ τούτοις ἐπαινῶν μὲν ὁμόνοιαν
καὶ εἰρήνην, καὶ ὅσης εὐδαιμονίας ἑκάτερον τούτων
αἴτιόν ἐστι ταῖς πόλεσιν ἐπιλεγόμενος, κατηγορῶν
<pb id="v.3p.95" />
δὲ διχοστασίας καὶ πολέμων ἐμφυλίων, ἐξ ὧν πόλεις
αὐτάνδρους ἀπέφαινεν ἀνῃρῆσθαι καὶ ἔθνη ὅλα διολωλέναι:
παρακαλῶν δὲ μὴ τὰ χείρω αἱρεῖσθαι πρὸ τῶν
κρειττόνων ὀργῇ ἐπιτρέψαντας, ἀλλ᾽ ἐκ λογισμοῦ σώφρονος
τὰ μέλλοντα ὁρᾶν, μηδὲ τοῖς κακίστοις τῶν 
πολιτῶν χρῆσθαι συμβούλοις περὶ τῶν μεγίστων βουλευομένους,
ἀλλὰ τοῖς κρατίστοις σφίσιν εἶναι δοκοῦσιν,
ὑφ᾽ ὧν ᾔδεσαν ἐν εἰρήνῃ τε καὶ κατὰ πολέμους πολλὰ
ὠφελημένην τὴν πατρίδα, οἷς οὐκ ἂν δικαιώσωσιν ὡς
μεταβεβλημένοις τὴν φύσιν ἀπιστεῖν. <milestone unit="section" n="3" />ἓν δὲ κεφάλαιον 
ἦν ἁπάντων τῶν λόγων, μηδεμίαν αὐτοὺς ἐπενεγκεῖν
<milestone unit="reiskpage" n="1455" />κατὰ τοῦ Μαρκίου ψῆφον, ἀλλὰ μάλιστα μὲν δι᾽ αὐτὸν
ἀφεῖναι τῆς δίκης τὸν ἄνδρα ἀναμιμνησκομένους, οἷος
εἰς τὰ κοινὰ ἐγένετο καὶ ὅσους κατώρθωσεν ὑπὲρ τῆς
κοινῆς ἐλευθερίας τε καὶ ἡγεμονίας πολέμους, καὶ ὡς 
οὔτε ὅσια οὔτε δίκαια οὔτε προσήκοντα σφίσι ποιήσουσι,
λόγων μὲν αὐτῷ μνησικακοῦντες φαύλων, ἔργων δ᾽
<milestone unit="section" n="4" />ἀχαριστοῦντες καλῶν. εἶναι δὲ καὶ τὸν καιρὸν τῆς 
ἀφέσεως καλόν, ὅτε γ᾽ αὐτὸς ἥκει παρέχων τὸ σῶμα
τοῖς διαφόροις καὶ στέρξων, ὅ τι ἂν ἐκεῖνοι περὶ αὐτοῦ 
διαγνῶσιν. εἰ δ᾽ οὐχ οἷοί τέ εἰσι διαλύσασθαι πρὸς
ἐκεῖνον, ἀλλὰ χαλεπῶς καὶ ἀπαραιτήτως ἔχουσιν, ἐνθυμηθέντας,
ὅτι ἡ βουλὴ δεησομένη περὶ αὐτοῦ πάρεισιν,
ἄνδρες οἱ κράτιστοι τῆς πόλεως τριακόσιοι, παθεῖν τι
καὶ ἐπικλασθῆναι τὰς γνώμας, καὶ μὴ δι᾽ ἑνὸς ἐχθροῦ 
τιμωρίαν τοσούτων δέησιν ἀπώσασθαι φίλων, ἀλλὰ
<pb id="v.3p.96" />
πολλῶν καὶ ἀγαθῶν ἀνδρῶν χάριτι δίκην ἀνδρὸς ἑνὸς
ὑπεριδεῖν. ταῦτα καὶ παραπλήσια τούτοις εἰπὼν τελευταῖον <milestone unit="reiskpage" n="1456" />
ἐκεῖνον ἐπέθηκε τὸν λόγον, ὅτι ψήφου μὲν
ἐπαχθείσης, ἐὰν ἀπολύσωσι τὸν ἄνδρα, διὰ τὸ μηδὲν
ἀδικεῖσθαι τὸν δῆμον ὑπ᾽ αὐτοῦ δόξουσιν ἀφεικέναι: <milestone unit="section" n="5" />ἐὰν δὲ κωλύσωσιν ἐπιτελεσθῆναι τὴν δίκην τοῖς δεομένοις
ὑπὲρ αὐτοῦ φανήσονται κεχαρισμένοι.
</p></div2>

<div2 type="chapter" n="61" org="uniform" sample="complete">
<p><milestone unit="section" n="1" />
παυσαμένου δὲ τοῦ Μηνυκίου παρελθὼν ὁ
δήμαρχος Σικίννιος οὔτ᾽ αὐτὸς ἔφη προδώσειν τὴν
ἐλευθερίαν τῶν δημοτῶν οὔτε τοῖς προδιδοῦσιν ἐπιτρέψειν
ἑκών, ἀλλ᾽ εἰ τῷ ὄντι παρέχουσιν οἱ πατρίκιοι
τὸν ἄνδρα ἐπὶ δίκην τοῖς δημοτικοῖς, ἀναδώσειν περὶ
αὐτοῦ ψῆφον, ἄλλο δὲ ποιήσειν παρὰ ταῦτ᾽ οὐδέν.
<milestone unit="section" n="2" />μετὰ ταῦτα παρελθὼν ὁ Μηνύκιος εἶπεν: ἐπειδὴ πάντως,
ὦ δήμαρχοι, ψῆφον ἐπενεχθῆναι περὶ τοῦ ἀνδρὸς
προθυμεῖσθε, μηθὲν ἔξω τοῦ ἐγκλήματος κατηγορεῖτε:
ἀλλ᾽ ἐπειδὴ τυραννίδι αὐτὸν ἐπιχειρεῖν εἰσηγγείλατε,
τοῦτο διδάσκετε καὶ περὶ τούτου τὰς πίστεις φέρετε. <milestone unit="reiskpage" n="1457" />
λόγων δ᾽, ὧν αὐτὸν αἰτιᾶσθε κατὰ τοῦ δήμου πρὸς
τὴν βουλὴν εἰπεῖν, μήτε μέμνησθε μήτε κατηγορεῖτε.
ἀφεῖσθαι γὰρ αὐτὸν ἐψηφίσατο ταύτης τῆς αἰτίας τὸ
συνέδριον, καὶ ἐπὶ ῥητοῖς ἥκειν εἰς τὸν δῆμον ἐδικαίωσε.
<milestone unit="section" n="3" />καὶ μετὰ τοῦτ᾽ ἀνέγνω τὸ προβούλευμα. ὁ μὲν δὴ
ταῦτ᾽ εἰπών τε καὶ ἐπιμαρτυράμενος κατέβη. τῶν δὲ
δημάρχων πρῶτος μὲν διέθετο τὴν κατηγορίαν Σικίννιος
<pb id="v.3p.97" />
ἐκ πολλῆς ἐπιμελείας καὶ παρασκευῆς, πάνθ᾽ ὅσα
πράττων ἢ λέγων ὁ ἀνὴρ κατὰ τοῦ δήμου διετέλεσεν
εἰς κατασκευὴν τυραννίδος ἀναφέρων: ἔπειτα μετ᾽ ἐκεῖνον
οἱ δυνατώτατοι τῶν δημάρχων εἰπεῖν.
</p></div2>

<div2 type="chapter" n="62" org="uniform" sample="complete">
<p><milestone unit="section" n="1" />
ὡς δὲ παρέλαβεν ὁ Μάρκιος τὸν λόγον, 
ἀρξάμενος ἄνωθεν ἀπὸ τῆς πρώτης ἡλικίας διῆλθεν,
ὅσας ἐστρατευμένος ἦν ὑπὲρ τῆς πόλεως στρατείας, καὶ
ὅσους εἰληφὼς ἐπινικίους παρὰ τῶν στρατηγῶν στεφάνους
πολεμίων τε τοὺς ληφθέντας αἰχμαλώτους ὑπ᾽
<milestone unit="reiskpage" n="1458" />αὐτοῦ καὶ πολιτῶν τοὺς διασωθέντας ἐν τοῖς ἀγῶσι: 
καὶ παρ᾽ ἕκαστον τῶν λεγομένων τά τ᾽ ἀριστεῖα ἐπεδείκνυτο
καὶ τοὺς στρατηγοὺς μάρτυρας παρείχετο καὶ
τῶν πολιτῶν τοὺς διασωθέντας ἐξ ὀνόματος ἐκάλει.
<milestone unit="section" n="2" />οἱ δὲ παρῄεσαν ὀλοφυρόμενοι καὶ δεόμενοι τῶν πολιτῶν, 
μὴ τὸν αἴτιον σφίσι τῆς σωτηρίας ὡς πολέμιον 
ἀπολέσαι, μίαν τ᾽ ἀντὶ πολλῶν ψυχὴν αἰτούμενοι καὶ
παραδιδόντες ἑαυτοὺς ἀντ᾽ ἐκείνου χρῆσθαι, ὅ τι βούλονται.
ἦσαν δ᾽ οἱ πλείους αὐτῶν ἐκ τοῦ δημοτικοῦ
γένους καὶ πολλὰ τῷ κοινῷ χρήσιμοι: ὧν τάς τ᾽ ὄψεις
καὶ τὰς δεήσεις δι᾽ αἰσχύνης ὁ δῆμος λαμβάνων εἰς 
οἴκτους καὶ δάκρυα ἐτράπετο. <milestone unit="section" n="3" />ὡς δὲ καὶ τὴν ἐσθῆτα 
ὁ Μάρκιος περιρρηξάμενος ἐπεδείξατο τὰ στέρνα τραυμάτων
μεστὰ καὶ πᾶν <del status="unremarkable">τὸ</del> ἄλλο μέρος τοῦ σώματος
ἀνάπλεων τῶν πληγῶν, καὶ ἐπύθετο, εἰ τῶν αὐτῶν
<milestone unit="reiskpage" n="1459" />ἀνθρώπων ἔργα εἶναι νομίζουσι σώζειν μὲν ἐκ τῶν 
πολέμων τοὺς πολίτας, ἀπολλύναι δὲ τοὺς σωθέντας
ἐν εἰρήνῃ: καὶ εἰ τυραννίδα κατασκευαζόμενός τις τὸ
δημοτικὸν ἐλαύνει μέρος ἐκ πόλεως, ὑφ᾽ οὗ μάλιστ᾽
<pb id="v.3p.98" />
αὔξεταί τε καὶ τρέφεται τυραννίς: ἔτι δ᾽ αὐτοῦ λέγοντος
ὅσον μὲν ἦν τοῦ δημοτικοῦ μέρους ἐπιεικὲς καὶ φιλόχρηστον
ἀπολύειν ἐβόα τὸν ἄνδρα, καὶ δι᾽ αἰσχύνης
ἐλάμβανεν, εἰ καὶ δίκην ὑπεῖχε τὴν ἀρχὴν περὶ τοιαύτης
αἰτίας ἀνὴρ τοσαυτάκις ὑπεριδὼν τῆς ἑαυτοῦ ψυχῆς
ἕνεκα τῆς ἁπάντων φυλακῆς. <milestone unit="section" n="4" />ὅσοι δ᾽ ἦσαν φύσει βάσκανοι
καὶ μισόχρηστοι καὶ πρὸς πᾶσαν εὐκίνητοι στάσιν,
ἤχθοντο μὲν ἀπολύειν τὸν ἄνδρα μέλλοντες, οὐκ
εἶχον δ᾽, ὅ τι ἂν ἄλλο ποιῶσι διὰ τὸ μηδεμίαν εὑρίσκειν
ἀφορμὴν τυραννίδος ἐπιθέσεως φαινομένην, ὑπὲρ
ἧς τὰς ψήφους ἀνειλήφεσαν.
</p></div2>

<div2 type="chapter" n="63" org="uniform" sample="complete">
<p><milestone unit="section" n="1" />
τοῦτο καταμαθὼν ὁ Δέκιος ἐκεῖνος, ὁ καὶ <milestone unit="reiskpage" n="1460" />
τοὺς ἐν τῇ βουλῇ ποιησάμενος λόγους καὶ τὸ προβούλευμα
περὶ τῆς δίκης γραφῆναι παρασκευάσας, ἀνέστη
καὶ σιωπὴν γενέσθαι κελεύσας ἔλεξεν: ἐπειδή, ὦ δημόται,
τῶν ἐν τῇ βουλῇ λεχθέντων ὑπὸ Μαρκίου λόγων,
καὶ τῶν διὰ τούτους ἀκολουθησάντων ἔργων
βιαίων τε καὶ ὑπερηφάνων ἀπολύουσιν αὐτὸν οἱ πατρίκιοι
καὶ οὐδ᾽ ἡμῖν ἐπιτρέπουσι κατηγορεῖν, ἀκούσατε,
οἷον ὑμῖν ἔργον ἕτερον ἔξω τῶν λόγων ὁ γενναῖος
οὗτος ἀνὴρ τυγχάνει διαπεπραγμένος, ὡς αὔθαδες καὶ
τυραννικόν, καὶ οἷον ὑμῶν κατέλυσε νόμον αὐτὸς ἰδιώτης
ὢν μάθετε. <milestone unit="section" n="2" />ἴστε δήπου πάντες, ὅτι τὰ ἐκ τῶν
πολέμων λάφυρα, ὅσων ἂν ἡμῖν ὑπάρχῃ τυχεῖν δι᾽ ἀρετήν, δημόσια εἶναι κελεύει ὁ νόμος, καὶ τούτων οὐχ
ὅπως τις ἰδιώτης γίνεται κύριος, ἀλλ᾽ οὐδ᾽ αὐτὸς ὁ τῆς
<pb id="v.3p.99" />
δυνάμεως ἡγεμών: ὁ δὲ ταμίας αὐτὰ παραλαβὼν ἀπεμπολᾷ
<milestone unit="reiskpage" n="1461" />καὶ εἰς τὸ δημόσιον ἀναφέρει τὰ χρήματα: καὶ
τοῦτον τὸν νόμον, ἐξ οὗ τήνδε οἰκοῦμεν τὴν πόλιν, οὐχ
ὅπως κατέλυσέ τις, ἀλλ᾽ οὐδ᾽ ᾐτιάσατο μὴ οὐχὶ καλῶς
ἔχειν: ἀλλ᾽ οὗτος ὁ Μάρκιος πρῶτος καὶ μόνος ὑπεριδὼν 
αὐτοῦ κειμένου καὶ κυρίου ὄντος ἠξίωσε σφετερίσασθαι
τὰ κοινὰ ἡμῶν, ὦ δημόται, λάφυρα, πέρυσι
καὶ οὐ πάλαι. <milestone unit="section" n="3" />ποιησαμένων γὰρ ὑμῶν καταδρομὴν 
τῆς Ἀντιατῶν γῆς καὶ πολλὰ μὲν σώματα, πολλὰ δὲ
βοσκήματα, πολὺν δὲ σῖτον, πολλὰ δ᾽ ἄλλα χρήματα 
περιβαλομένων οὔτε τῷ ταμίᾳ ταῦτ᾽ ἀπέδειξεν οὔτ᾽
αὐτὸς ἀποδόμενος εἰς τὸ δημόσιον ἀνήνεγκε τὸ ἀργύριον,
ἀλλὰ διένειμε καὶ κατεχαρίσατο τοῖς ἑαυτοῦ φίλοις
ἅπασαν τὴν λείαν: τοῦτο δὴ τυραννίδος τεκμήριον
εἶναι φημὶ τὸ ἔργον: πῶς γὰρ οὔ; ὃς τοὺς ἑαυτοῦ κόλακάς 
τε καὶ σωματοφύλακας καὶ τῆς μελλούσης τυραννίδος
συνεργοὺς ἐκ τῶν δημοσίων εὐηργέτει χρημάτων:
<milestone unit="section" n="4" /><milestone unit="reiskpage" n="1462" />καὶ νόμου κατάλυσιν εἶναι φανερὰν ταύτην λέγω. δυεῖν 
δὴ θάτερον ἀποφηνάτω παρελθὼν Μάρκιος, ἢ ὡς οὐ
διένειμε τὰ λάφυρα τοῖς ἑαυτοῦ φίλοις, ἃ ἔλαβεν ἐκ 
τῆς πολεμίας, ἢ ὡς ταῦτα ποιῶν οὐ καταλύει τοὺς
νόμους: ὧν οὐδέτερον ἕξει πρὸς ὑμᾶς εἰπεῖν. αὐτοὶ
γὰρ ἀμφότερα ἴστε, καὶ τὸν νόμον καὶ τὸ ἔργον, καὶ
οὐκ ἔνεσθ᾽ ὑμῖν ἀποψηφισαμένοις αὐτοῦ τὰ δίκαια καὶ
<pb id="v.3p.100" />
τὰ εὔορκα δοκεῖν ἐγνωκέναι. ἐάσας δὴ τοὺς στεφάνους
καὶ τὰ ἀριστεῖα καὶ τὰ τραύματα καὶ τὴν ἄλλην τερατείαν
πρὸς ταῦτα λέγε, ὦ Μάρκιε: παραδίδωμι γὰρ
ἤδη σοὶ τὸν λόγον.
</p></div2>

<div2 type="chapter" n="64" org="uniform" sample="complete">
<p><milestone unit="section" n="1" />
τοῦτο τὸ κατηγόρημα πολλὴν ἐποίησε τὴν
ἐπὶ θάτερα μεταβολήν. οἱ μὲν γὰρ ἐπιεικέστεροί τε
καὶ σπουδάζοντες ὑπὲρ ἀφέσεως τοῦ ἀνδρὸς μαλακώτεροι
τούτων ἀκούσαντες ἐγένοντο, τὸ δὲ κακόηθες
ἅπαν, ὃ τοῦ δήμου πλεῖστον μέρος ἦν, ἐκ παντὸς ἀπολέσαι
τὸν ἄνδρα δήπου προθυμούμενον, ἔτι μᾶλλον
εἰς ταῦτ᾽ ἐπερρώσθη μεγάλης ἀφορμῆς καὶ φανερᾶς <milestone unit="reiskpage" n="1463" />
<milestone unit="section" n="2" />λαβόμενον. ἦν γὰρ ἀληθὴς ἡ τῶν λαφύρων διάδοσις,
οὐ μὴν ἐκ προαιρέσεώς γε πονηρᾶς καὶ ἐπὶ κατασκευῇ
τυραννίδος, ὡς ὁ Δέκιος ᾐτιᾶτο, γενομένη, ἀλλ᾽ ἀπὸ
παντὸς τοῦ βελτίστου καὶ ἐπανορθώσεως ἕνεκα τῶν
κατεχόντων τὰ κοινὰ κακῶν. στασιάζοντος γὰρ ἔτι καὶ
διεστηκότος ἀπὸ τῶν πατρικίων τοῦ πλήθους τότε καταφρονήσαντες
οἱ πολέμιοι καταδρομὰς τῆς χώρας ἐποιοῦντο
καὶ λεηλασίας συνεχεῖς: καὶ ὁπότε δόξειε τῇ
βουλῇ τὴν κωλύσουσαν ταῦτα δύναμιν ἐξελθεῖν, οὐδεὶς
ἐξῄει τῶν δημοτῶν, ἀλλ᾽ ἐπέχαιρόν τε καὶ περιεώρων
τὰ γινόμενα: ἡ δὲ τῶν πατρικίων χεὶρ οὐκ ἦν καθ᾽
<milestone unit="section" n="3" />ἑαυτὴν ἀξιόμαχος. τοῦτο καταμαθὼν ὁ Μάρκιος ὑπέσχετο
τοῖς ὑπάτοις, ἐὰν ἐπιτρέψωσιν αὐτῷ τὴν ἡγεμονίαν,
στρατιὰν ἄξειν ἑκούσιον ἐπὶ τοὺς πολεμίους
καὶ δίκην λήψεσθαι παρ᾽ αὐτῶν ἐν τάχει. λαβὼν δὲ
τὴν ἐξουσίαν συνεκάλει τούς τε πελάτας καὶ τοὺς φίλους
<pb id="v.3p.101" />
<milestone unit="reiskpage" n="1464" />καὶ τῶν ἄλλων πολιτῶν οἷς ἦν βουλομένοις ἀπολαῦσαί
τι τῆς τοῦ στρατηγοῦ τύχης κατὰ τὰ πολέμια
καὶ ἀρετῆς. ὡς δ᾽ αὐτῷ χεὶρ ἀξιόμαχος ἐδόκει συνεληλυθέναι,
προῆγεν ἐπὶ τοὺς πολεμίους οὐθέν πω
προειδότας. <milestone unit="section" n="4" />ἐμβαλὼν δ᾽ εἰς χώραν πολλῶν ἀγαθῶν 
μεστὴν γενόμενος ἀφθόνου λείας κύριος ἐφῆκε τοῖς
στρατιώταις ἅπαντα τὰ ληφθέντα διανείμασθαι, ἵν᾽ οἱ
μὲν συναράμενοι τοῦ ἔργου τὸν τῶν πόνων καρπὸν
κομισάμενοι προθύμως ἐπὶ τὰς ἄλλας στρατείας ἀπαντῶσιν:
οἱ δ᾽ ἀποκνήσαντες ἐνθυμηθέντες, ὅσων ἀγαθῶν 
αὐτοῖς ἐξὸν μεταλαβεῖν, διὰ τὸ στασιάζειν ἀπεκωλύθησαν
εἰς τὰς λοιπὰς ἐξόδους γένωνται φρονιμώτεροι.
<milestone unit="section" n="5" />διάνοια μὲν τοῦ ἀνδρὸς ἥδε ἐγένετο περὶ τὸ ἔργον: 
χόλῳ δ᾽ ὑπούλῳ καὶ φθόνῳ δυσμενῶν αὐτὴ καθ᾽ αὑτὴν
ἡ πρᾶξις ἐξεταζομένη δημαγωγία τις ἐφαίνετο εἶναι 
<milestone unit="reiskpage" n="1465" />καὶ δεκασμὸς τυραννικός. ὥστε βοῆς καὶ θορύβου
πᾶσα ἦν ἀνάπλεως ἡ ἀγορά, καὶ οὔθ᾽ ὁ Μάρκιος πρὸς
ταῦτ᾽ εἶχεν, ὅ τι ἀπολογήσαιτο, οὔθ᾽ ὁ ὕπατος οὔτ᾽
ἄλλος οὐδείς, οἷα δὴ παραδόξου καὶ ἀπροσδοκήτου
φανείσης ἐπὶ σφίσι τῆς αἰτίας. <milestone unit="section" n="6" />ἐπειδὴ δ᾽ οὐδεὶς οὐκέτι 
ἀπελογεῖτο, ἀνέδωκαν οἱ δήμαρχοι τὴν ψῆφον ταῖς
φυλαῖς τίμημα ἐπιγράψαντες τῇ δίκῃ φυγὴν ἀίδιον,
κατὰ δέος, οἶμαι, τοῦ μὴ ἂν ἁλῶναι τὸν ἄνδρα θανάτου
<del status="unremarkable">αὐτῷ τιμησάντων</del>. ὡς δ᾽ ἐπεψήφισαν ἅπαντες,
<pb id="v.3p.102" />
διαριθμουμένων τῶν ψήφων οὐ μέγα τὸ διάλλαγμα
ἐφάνη. μιᾶς γὰρ καὶ εἴκοσι τότε φυλῶν οὐσῶν, οἷς ἡ <milestone unit="reiskpage" n="1466" />
ψῆφος ἀνεδόθη, τὰς ἀπολυούσας φυλὰς ἔσχεν ὁ Μάρκιος
ἐννέα: ὥστ᾽ εἰ δύο προσῆλθον αὐτῷ φυλαί, διὰ <milestone unit="reiskpage" n="1467" />
τὴν ἰσοψηφίαν ἀπελέλυτ᾽ ἄν, ὥσπερ ὁ νόμος ἠξίου.
</p></div2>

<div2 type="chapter" n="65" org="uniform" sample="complete">
<p><milestone unit="section" n="1" />
αὕτη πρώτη κατ᾽ ἀνδρὸς πατρικίου πρόσκλησις
εἰς τὸν δῆμον ἐγένετο ἐπὶ δίκῃ. καὶ ἀπ᾽ ἐκείνου
τοῦ χρόνου τοῖς ὕστερον λαμβάνουσι τὴν τοῦ
δήμου προστασίαν ἔθος κατέστη καλεῖν οὓς δόξειε τῶν
πολιτῶν δίκην ὑφέξοντας ἐπὶ τοῦ δήμου: καὶ ἐνθένδε
ἀρξάμενος ὁ δῆμος ἤρθη μέγας, ἡ δ᾽ ἀριστοκρατία
πολλὰ τοῦ ἀρχαίου ἀξιώματος ἀπέβαλε βουλῆς τε μετέχειν
ἐπιτρέπουσα τοῖς δημοτικοῖς καὶ ἀρχὰς μετιέναι <milestone unit="reiskpage" n="1468" />
συγχωροῦσα ἱερῶν τε προστασίας λαμβάνειν οὐ κωλύουσα
καὶ ὅσα ἄλλα τιμιώτατα ἦν καὶ ἴδια τῶν πατρικίων
μόνων ἅπασι κοινωσαμένη, τὰ μὲν ὑπ᾽ ἀνάγκης
τε καὶ ἄκουσα, τὰ δ᾽ ἐκ προνοίας τε καὶ σοφίας, ὑπὲρ
ὧν κατὰ τὸν οἰκεῖον καιρὸν ἐρῶ. <milestone unit="section" n="2" />τοῦτο μέντοι τὸ ἔθος,
<del status="unremarkable">λέγω δὲ</del> τὸ καλεῖσθαι τοὺς ἐν τῇ πόλει δυναστεύοντας
ἐπὶ δίκην, ἧς ὁ δῆμος ἐγίνετο κύριος, πολλὰς ἂν
παράσχοι λόγων ἀφορμὰς τοῖς ἐπαινεῖν αὐτὸ βουλομένοις
ἢ ψέγειν. πολλοὶ μὲν γὰρ ἤδη καλοὶ καὶ ἀγαθοὶ
ἄνδρες οὐκ ἄξια τῆς ἀρετῆς ἔπαθον, αἰσχρῶς καὶ κακῶς
τὰς ψυχὰς ὑπὸ τῶν δημάρχων ἀφαιρεθέντες: πολλοὶ
δ᾽ αὐθάδεις καὶ τυραννικοὶ τοὺς τρόπους λόγον
<pb id="v.3p.103" />
ἀναγκασθέντες ὑποσχεῖν τοῦ βίου καὶ τῶν ἐπιτηδευμάτων
δίκας τὰς προσηκούσας ἔδοσαν. <milestone unit="section" n="3" />ὁπότε μὲν οὖν 
ἀπὸ τοῦ κρατίστου γένοιντο αἱ διαγνώσεις, καὶ καθαιρεθείη
τὰ τῶν μεγάλων αὐχήματα σὺν δίκῃ, μέγα τι
καὶ θαυμαστὸν ἐφαίνετο εἶναι χρῆμα καὶ ὑπὸ πάντων 
<milestone unit="reiskpage" n="1469" />ἐπῃνεῖτο, ὁπότε δ᾽ ἀρετὴ φθονηθεῖσα ἀνδρὸς τὰ κοινὰ
εὖ διοικοῦντος ἀδίκως ἀναιρεθείη, δεινόν τι τοῖς ἄλλοις
κατεφαίνετο, καὶ οἱ τοῦ ἔθους ἄρξαντες κατηγοροῦντο.
πολλάκις τε βουλευσάμενοι οἱ Ῥωμαῖοι, πότερα χρὴ
καταλῦσαι αὐτὸ ἢ φυλάττειν, οἷον παρὰ τῶν προγόνων 
παρέλαβον, οὐθὲν ἐπέθηκαν τῇ βουλῇ πέρας. <milestone unit="section" n="4" />εἰ δὲ 
δεῖ καὶ αὐτὸν ἀποφήνασθαι περὶ τηλικούτων πραγμάτων
γνώμην, ἐμοὶ δοκεῖ τὸ μὲν ἔθος αὐτὸ καθ᾽ ἑαυτὸ
ἐξεταζόμενον χρήσιμον εἶναι καὶ πόλει τῇ Ῥωμαίων
ἀναγκαιότατον, κρεῖττον δὲ καὶ χεῖρον γίνεσθαι παρὰ 
τοὺς τῶν δημάρχων τρόπους. ὅταν μὲν γὰρ τύχωσι
τῆς ἐξουσίας ταύτης ἄνδρες δίκαιοι καὶ σώφρονες καὶ
τὰ κοινὰ ἀναγκαιότερα τῶν ἰδίων τιθέμενοι, ὁ μὲν
ἀδικῶν τὰ κοινὰ τιμωρίαν δούς, ἣν προσῆκε, πολὺ
δέος τοῖς ὅμοια παρεσκευασμένοις δρᾶν ἐνειργάσατο, 
ὁ δ᾽ ἀγαθὸς καὶ ἀπὸ τοῦ κρατίστου πρὸς τὰ κοινὰ
παριὼν οὔτε δίκην ἀσχήμονα ὑπέσχεν οὔτ᾽ εἰς αἰτίας
ἀλλοτρίους τῶν ἐπιτηδευμάτων κατέστη. <milestone unit="section" n="5" />ὅταν δὲ πονηροὶ 
<milestone unit="reiskpage" n="1470" />καὶ ἀκόλαστοι καὶ φιλοκερδεῖς ἄνθρωποι τηλικαύτης
ἐξουσίας τύχωσι, τἀναντία τούτων γίνεται. ὥστ᾽ 
οὐ τὸ ἔθος ἐπανορθοῦσθαι προσῆκεν ὡς ἡμαρτημένον,
ἀλλὰ σκοπεῖν, ὅπως ἄνδρες καλοὶ καὶ ἀγαθοὶ τοῦ δήμου
<pb id="v.3p.104" />
γενήσονται προστάται καὶ μὴ τοῖς τυχοῦσι τὰ μέγιστα
εἰκῆ ἐπιτραπήσεται.
</p></div2>

<div2 type="chapter" n="66" org="uniform" sample="complete">
<p><milestone unit="section" n="1" />
ἡ μὲν δὴ πρώτη Ῥωμαίοις ἐμπεσοῦσα μετὰ
τὴν ἐκβολὴν τῶν βασιλέων στάσις ἔσχε τοιαύτας αἰτίας
καὶ εἰς τοῦτο κατέσκηψε τὸ τέλος: ἐμήκυνα δὲ τὸν
ὑπὲρ αὐτῶν λόγον τοῦ μή τινα θαυμάσαι, πῶς ὑπέμειναν
οἱ πατρίκιοι τηλικαύτης ἐξουσίας ποιῆσαι τὸν δῆμον
κύριον, οὔτε σφαγῆς τῶν ἀρίστων ἀνδρῶν γενομένης
οὔτε φυγῆς, οἷον ἐν ἄλλαις πολλαῖς ἐγένετο πόλεσι.
ποθεῖ γὰρ ἕκαστος ἐπὶ τοῖς παραδόξοις ἀκούσμασι τὴν
αἰτίαν μαθεῖν καὶ τὸ πιστὸν ἐν ταύτῃ τίθεται μόνῃ.
<milestone unit="section" n="2" />ἐλογιζόμην οὖν, ὅτι μοι πολλοῦ καὶ τοῦ παντὸς δεήσει
πιστὸς εἶναι ὁ λόγος, εἰ τοσοῦτον ἔφην μόνον, ὅτι
παρῆκαν οἱ πατρίκιοι τοῖς δημοτικοῖς τὴν ἑαυτῶν δυναστείαν, <milestone unit="reiskpage" n="1471" />
καὶ ἐξὸν αὐτοῖς ἐν ἀριστοκρατίᾳ πολιτεύεσθαι
τὸν δῆμον ἐποίησαν τῶν μεγίστων κύριον, δι᾽ ἃς δὲ
συνεχωρήθη ταῦτ᾽ αἰτίας παρέλιπον: διὰ τοῦτ᾽ ἐπεξῆλθον
ἁπάσας. <milestone unit="section" n="3" />καὶ ἐπειδὴ οὐχ ὅπλοις ἀλλήλους βιασάμενοι
καὶ προσαναγκάσαντες, ἀλλὰ λόγοις πείσαντες
μεθήρμοσαν, παντὸς μάλιστ᾽ ἀναγκαῖον ἡγησάμην εἶναι
τοὺς λόγους αὐτῶν διεξελθεῖν, οἷς τότ᾽ οἱ δυναστεύσαντες
ἐν ἑκατέροις ἐχρήσαντο. θαυμάσαιμι δ᾽ ἄν, εἴ
τινες τὰς ἐν τοῖς πολέμοις πράξεις ἀκριβῶς οἴονται
δεῖν ἀναγράφειν, καὶ περὶ μίαν ἔστιν ὅτε μάχην πολλοὺς
ἀναλίσκουσι λόγους, τόπων τε φύσεις καὶ ὁπλισμῶν
ἰδιότητας καὶ τάξεων τρόπους καὶ στρατηγῶν
παρακλήσεις καὶ τἆλλα διεξιόντες ὅσα τῆς νίκης αἴτια
<pb id="v.3p.105" />
τοῖς ἑτέροις ἐγένετο: πολιτικὰς δὲ κινήσεις καὶ στάσεις
ἀναγράφοντες οὐκ οἴονται δεῖν ἀπαγγέλλειν τοὺς λόγους,
<milestone unit="reiskpage" n="1472" />δἰ ὧν αἱ παράδοξοι καὶ θαυμασταὶ πράξεις ἐπετελέσθησαν.
<milestone unit="section" n="4" />εἰ γάρ τι καὶ ἄλλο τῆς Ῥωμαίων πόλεως 
μέγα ἐγκώμιόν ἐστι καὶ ζηλοῦσθαι ὑπὸ πάντων ἀνθρώπων 
ἄξιον κἀκεῖνο ἐγένετο κατ᾽ ἐμὴν δόξαν τὸ ἔργον,
μᾶλλον δ᾽ ὑπὲρ ἅπαντα πολλὰ καὶ θαυμαστὰ ὄντα
λαμπρότατον, τὸ μήτε τοὺς δημοτικοὺς καταφρονήσαντας
τῶν πατρικίων ἐπιχειρῆσαι αὐτοῖς, καὶ πολὺν ἐργασαμένους
τῶν κρατίστων φόνον ἅπαντα τἀκείνων παραλαβεῖν, 
μήτε τοὺς ἐν τοῖς ἀξιώμασιν ἢ διὰ σφῶν αὐτῶν
ἢ ξενικαῖς ἐπικουρίαις χρησαμένους διαφθεῖραι τὸ δημοτικὸν
ἅπαν καὶ τὸ λοιπὸν οἰκεῖν ἀδεῶς τὴν πόλιν:
<milestone unit="section" n="5" />ἀλλ᾽ ὥσπερ ἀδελφοὺς ἀδελφοῖς ἢ παῖδας γονεῦσιν ἐν 
οἰκίᾳ σώφρονι περὶ τῶν ἴσων <add>καὶ</add> δικαίων διαλεγομένους 
πειθοῖ καὶ λόγῳ διαλύεσθαι τὰ νείκη, ἀνήκεστον
δ᾽ ἢ ἀνόσιον ἔργον μηθὲν ὑπομεῖναι δρᾶσαι κατ᾽ ἀλλήλων:
οἷα Κερκυραῖοί τε κατὰ τὴν στάσιν εἰργάσαντο
καὶ Ἀργεῖοι καὶ Μιλήσιοι καὶ Σικελία πᾶσα καὶ συχναὶ
ἄλλαι πόλεις. ἐγὼ μὲν οὖν διὰ ταῦτα προειλόμην 
<milestone unit="reiskpage" n="1473" />ἀκριβεστέραν μᾶλλον ἢ βραχυτέραν ποιήσασθαι τὴν
διήγησιν: κρινέτω δ᾽ ἕκαστος ὡς βούλεται.
</p></div2>

<div2 type="chapter" n="67" org="uniform" sample="complete">
<p><milestone unit="section" n="1" />
τότε δ᾽ οὖν τῆς δίκης τοῦτο λαβούσης τὸ
τέλος ὁ μὲν δῆμος ἀπελύετο προσειληφὼς ἀνόητον
αὔχημα καὶ καθῃρηκέναι τὴν ἀριστοκρατίαν οἰόμενος, 
οἱ δὲ πατρίκιοι κατηφεῖς τε καὶ ταπεινοὶ καὶ δι᾽ αἰτίας
<pb id="v.3p.106" />
ἔχοντες τὸν Οὐαλέριον, ὑφ᾽ οὗ πεισθέντες ἐπέτρεψαν
τῷ δήμῳ τὴν δίκην: ἦν τ᾽ οἰμωγὴ καὶ δάκρυα
τῶν οἰκτειρόντων τε καὶ προπεμπόντων τὸν Μάρκιον.
<milestone unit="section" n="2" />αὐτὸς δ᾽ ὁ Μάρκιος οὔτ᾽ ἀνακλαυσάμενος ὤφθη τὰς
αὑτοῦ τύχας οὔτ᾽ ἀποιμώξας οὔτ᾽ ἄλλο εἰπὼν ἢ δράσας
ἀνάξιον τῆς ἑαυτοῦ μεγαλοφροσύνης οὐδ᾽ ὁτιοῦν:
ἔτι δὲ μᾶλλον ἐδήλωσε τὴν γενναιότητα καὶ <add>τὴν</add>
καρτερίαν τῆς γνώμης, ἐπειδὴ οἴκαδε ἀφικόμενος γυναῖκά
τ᾽ εἶδε καὶ μητέρα καταρρηγνυμένας τοὺς πέπλους
καὶ τὰ στέρνα τυπτούσας καὶ οἷα εἰκός ἐστιν ἐπὶ τοιαύταις <milestone unit="reiskpage" n="1474" />
συμφοραῖς λέγειν τὰς ἀποζευγνυμένας ἀπὸ τῶν
ἀναγκαιοτάτων σφίσι θανάτοις ἢ φυγαῖς ἀναβοώσας.
<milestone unit="section" n="3" />οὐθὲν γὰρ πρὸς τὰ δάκρυα καὶ τοὺς θρήνους τῶν γυναικῶν
ἔπαθεν, ἀσπασάμενος δ᾽ αὐτὰς μόνον, καὶ παρακαλέσας
γενναίως φέρειν τὰς συμφοράς, τούς τε παῖδας
αὐταῖς παρακαταθέμενος: ὁ γὰρ πρεσβύτερος τῶν παίδων
ἦν δέκα γεγονὼς ἔτη, ὁ δὲ νεώτερος ἔτι ὑπαγκάλιος:
ἄλλο δ᾽ οὐθὲν οὔτε φιλοφρονησάμενος <add>οὔτε διοικησάμενος</add>
οἷς εἰς τὴν φυγὴν χρήσεσθαι ἔμελλεν,
ἐξῄει κατὰ σπουδὴν ἐπὶ τὰς πύλας οὐθενὶ δηλώσας,
ὅποι τὴν ἀπαλλαγὴν ποιήσοιτο.
</p></div2>

<div2 type="chapter" n="68" org="uniform" sample="complete">
<p><milestone unit="section" n="1" />
ὀλίγαις δ᾽ ὕστερον ἡμέραις καθῆκε μὲν
ὁ τῶν ἀρχαιρεσιῶν καιρός, ὕπατοι δ᾽ ἀπεδείχθησαν ὑπὸ
τοῦ δήμου Κόιντος Σουλπίκιος Καμερῖνος καὶ Σέργιος <milestone unit="reiskpage" n="1475" />
<pb id="v.3p.107" />
Λάρκιος Φλαύιος τὸ δεύτερον. ταραχαὶ δέ τινες ἐνέπιπτον
ἐκ δειμάτων δαιμονίων τῇ πόλει συχναί: ὄψεις
τε γὰρ οὐκ εἰωθυῖαι ἐφαίνοντο πολλοῖς, καὶ φωναὶ
ἠκούοντο οὐδενὸς ὄντος τοῦ φθεγγομένου, γοναί τ᾽
ἀνθρώπων καὶ βοσκημάτων πολὺ ἐκ τοῦ κατὰ φύσιν 
ἐκβεβηκυῖαι εἰς τὸ ἄπιστόν τε καὶ τερατῶδες ἐφέροντο,
χρησμοί τ᾽ ᾔδοντο ἐν πολλοῖς χωρίοις, καὶ θειασμοῖς
κάτοχοι γυναῖκες οἰκτρὰς ἐμαντεύοντο καὶ δεινὰς τῇ
<milestone unit="section" n="2" />πόλει τύχας. ἥψατο δέ τις καὶ νόσος τοῦ πλήθους 
λοιμικὴ καὶ πολλὴν ἐποίησε βοσκημάτων φθοράν: ἀνθρώπων 
μέντοι θάνατος οὐ πολὺς ἐγένετο, ἀλλ᾽ ἄχρι
νόσων τὸ δεινὸν ἐχώρησεν: τοῖς μὲν δὴ ταῦτ᾽ ἐδόκει
κατὰ θεοῦ γενέσθαι γνώμην νεμεσῶντος, ὅτι τὸν ἄριστον
<milestone unit="reiskpage" n="1476" />τῶν πολιτῶν ἐξήλασαν τῆς πατρίδος, τοῖς δ᾽
οὐθὲν τῶν γινομένων θεοῦ ἔργον, ἀλλὰ τυχηρὰ καὶ 
<milestone unit="section" n="3" />ταῦτα καὶ τἆλλα πάντα ἀνθρώπεια εἶναι πάθη. ἔπειθ᾽ 
ἧκέ τις ἐπὶ τὸ συνέδριον τῆς βουλῆς ἄρρωστος ἐπὶ κλινιδίου
κομιζόμενος, Τῖτος Λατίνιος ὄνομα, πρεσβύτερός
τ᾽ ἀνὴρ καὶ οὐσίας ἱκανῆς κύριος, αὐτουργὸς δὲ καὶ
τὸν πλείω χρόνον τοῦ βίου ζῶν ἐν ἀγρῷ. οὗτος εἰς 
τὴν βουλὴν ἐνεχθεὶς ἔφη δόξαι καθ᾽ ὕπνον ἐπιστάντα
τὸν Καπιτώλιον Δία λέγειν αὐτῷ: ἴθι, Λατίνιε, καὶ
λέγε τοῖς πολίταις, ὅτι μοι τῆς νεωστὶ πομπῆς τὸν
ἡγούμενον ὀρχηστὴν οὐ καλὸν ἔδωκαν, ἵν᾽ ἀναθῶνται
τὰς ἑορτὰς καὶ ἐξ ἀρχῆς ἑτέρας ἐπιτελέσωσιν: οὐ γὰρ 
<pb id="v.3p.108" />
<milestone unit="section" n="4" />δέδεγμαι ταύτας. αὐτὸς δ᾽ ἐκ τῶν ὕπνων ἔφησεν ἀνστὰς
παρ᾽ οὐδὲν ἡγήσασθαι τὸ ὄναρ, ἀλλ᾽ ἕν τι τῶν
πολλῶν καὶ ἀπατηλῶν ὑπολαβεῖν. ἔπειτ᾽ αὐτῷ πάλιν
κατὰ τοὺς ὕπνους ἐπιφανὲν ταὐτὸ εἴδωλον τοῦ θεοῦ
χαλεπαίνειν τε καὶ ἀγανακτεῖν, ὅτι οὐκ ἀπήγγειλε πρὸς <milestone unit="reiskpage" n="1477" />
τὴν βουλὴν τὰ κελευσθέντα, καὶ ἀπειλεῖν, εἰ μὴ τοῦτο
δράσει διὰ ταχέων, ὅτι σὺν μεγάλῳ μαθήσεται κακῷ
μὴ ὀλιγωρεῖν τῶν δαιμονίων. ἰδὼν δὲ καὶ τὸ δεύτερον
ὄναρ, τὴν αὐτὴν ἔφη ποιήσασθαι περὶ αὐτοῦ δόξαν,
καὶ ἅμα δι᾽ αἰσχύνης <del status="unremarkable">ἔχειν</del> τὸ πρᾶγμα λαβεῖν, ἀνὴρ
αὐτουργὸς καὶ γέρων ὀνείρατα πρὸς τὴν βουλὴν ἐκφέρειν
ὀττείας καὶ δειμάτων μεστά, μὴ καὶ γέλωτα ὄφλῃ.
<milestone unit="section" n="5" />ὀλίγαις δ᾽ ὕστερον ἡμέραις τὸν υἱὸν αὐτοῦ νέον <add>ὄντα</add>
καὶ καλὸν οὔτε ὑπὸ νόσων οὔτε ὑπ᾽ ἄλλης τινὸς αἰτίας
φανερᾶς ἀναρπασθέντα αἰφνιδίως ἀποθανεῖν: καὶ αὖθις
τὴν τοῦ θεοῦ ὄψιν φανεῖσαν ἐν τοῖς ὕπνοις δηλοῦν,
ὅτι τῆς ὑπεροψίας καὶ τῆς καταφρονήσεως τῶν αὐτοῦ
λόγων τὴν μὲν ἤδη δέδωκε δίκην τὸν υἱὸν ἀφαιρεθείς,
<milestone unit="section" n="6" />τὰς δ᾽ ὀλίγον ὕστερον δώσει. ταῦτα δ᾽ ἀκούσας ἔφη <milestone unit="reiskpage" n="1478" />
καθ᾽ ἡδονὴν δέξασθαι τὸν λόγον, εἰ μέλλοι θάνατος
αὐτῷ ἐλεύσεσθαι παρημεληκότι τοῦ βίου: τὸν δὲ θεὸν
οὐ ταύτην αὐτῷ προσθεῖναι τὴν τιμωρίαν, ἀλλ᾽ εἰς
ἅπαντα τὰ μέλη τοῦ σώματος ἀφορήτους καὶ δεινὰς
ἐμβαλεῖν ἀλγηδόνας, ὥστε μηδὲν ἄρθρον ἄνευ κατατάσεως
τῆς ἐσχάτης δύνασθαι κινεῖν. τότε δὴ τοῖς φίλοις
<pb id="v.3p.109" />
κοινωσάμενος τὰ συμβεβηκότα καὶ κελευσθεὶς ὑπ᾽
ἐκείνων ἥκειν ἐπὶ τὴν βουλήν. διεξιὼν δὲ ταῦτα κατὰ
μικρὸν ἐδόκει τῶν ἀλγηδόνων ἀπαλλάττεσθαι: καὶ ἐπειδὴ
πάντα διεξῆλθεν ἀναστὰς ἐκ τοῦ κλινιδίου καὶ τὸν
θεὸν ἀναβοήσας ἀπῄει τοῖς ἑαυτοῦ ποσὶ διὰ τῆς πόλεως 
οἴκαδε ὑγιής.
</p></div2>

<div2 type="chapter" n="69" org="uniform" sample="complete">
<p><milestone unit="section" n="1" />
ἡ δὲ βουλὴ δέους ἀνάπλεως ἐγένετο,
καὶ ἀχανὴς ἦν ἕκαστος οὐκ ἔχων συμβαλεῖν, ὅ τι τὸ
δηλούμενον ἦν ὑπὸ τοῦ θεοῦ, καὶ τίς ποτε ὁ τῆς πομπῆς
<milestone unit="reiskpage" n="1479" />ὀρχηστὴς προηγούμενος οὐ καλὸς αὐτῷ ἐφάνη. ἔπειτα 
λέγει τις ἐξ αὐτῶν ἀναμνησθεὶς τὸ γενόμενον, καὶ
πάντες ἐμαρτύρησαν. ἦν δὲ τοιόνδε: ἀνὴρ Ῥωμαῖος
οὐκ ἀφανὴς θεράποντα ἴδιον ἐπὶ τιμωρίᾳ θανάτου
παραδοὺς τοῖς ὁμοδούλοις ἄγειν, ἵνα δὴ περιφανὴς ἡ
τιμωρία τοῦ ἀνθρώπου γένηται, δι᾽ ἀγορᾶς αὐτὸν ἐκέλευσε 
μαστιγούμενον ἕλκειν καὶ εἴ τις ἄλλος ἦν τῆς
πόλεως τόπος ἐπιφανὴς ἡγούμενον τῆς πομπῆς, ἣν
ἔστελλε τῷ θεῷ κατ᾽ ἐκεῖνον τὸν καιρὸν ἡ πόλις. <milestone unit="section" n="2" />οἱ 
δ᾽ ἄγοντες τὸν θεράποντα ἐπὶ τὴν τιμωρίαν τὰς χεῖρας
ἀποτείναντες ἀμφοτέρας καὶ ξύλῳ προσδήσαντες παρὰ 
<milestone unit="reiskpage" n="1480" />τὰ στέρνα τε καὶ τοὺς ὤμους καὶ μέχρι τῶν καρπῶν
διήκοντι παρηκολούθουν ξαίνοντες μάστιξι γυμνὸν ὄντα.
ὁ δ᾽ ἐν τοιᾷδε ἀνάγκῃ κρατούμενος ἐβόα τε φωνὰς
δυσφήμους, ἃς ἡ ἀλγηδὼν ἐβούλετο, καὶ κινήσεις διὰ
τὴν αἰκίαν ἀσχήμονας ἐκινεῖτο. τοῦτον δὴ πάντες ἐνόμισαν 
<pb id="v.3p.110" />
εἶναι τὸν ὑπὸ τοῦ θεοῦ μηνυόμενον ὀρχηστὴν οὐ καλόν.
</p></div2>

<div2 type="chapter" n="70" org="uniform" sample="complete">
<p><milestone unit="section" n="1" />
ἐπεὶ δὲ κατὰ τοῦτο γέγονα τῆς ἱστορίας
τὸ μέρος, οὐκ οἴομαι δεῖν τὰ περὶ τὴν ἑορτὴν ἐπιτελούμενα
ὑπ᾽ αὐτῶν παρελθεῖν, οὐχ ἵνα μοι χαριεστέρα
γένηται προσθήκας λαβοῦσα θεατρικὰς καὶ λόγους ἀνθηροτέρους
ἡ διήγησις, ἀλλ᾽ ἵνα τῶν ἀναγκαίων τι
πιστώσηται πραγμάτων, ὅτι τὰ συνοικίσαντα ἔθνη τὴν
Ῥωμαίων πόλιν Ἑλληνικὰ ἦν ἐκ τῶν ἐπιφανεστάτων
ἀποικισθέντα τόπων, ἀλλ᾽ οὐχ ὥσπερ ἔνιοι νομίζουσι
βάρβαρα καὶ ἀνέστια: <milestone unit="section" n="2" />ὑπεσχόμην γὰρ ἐπὶ τῷ τέλει τῆς
πρώτης γραφῆς, ἣν περὶ τοῦ γένους αὐτῶν συνταξάμενος
ἐξέδωκα, μυρίοις βεβαιώσειν τεκμηρίοις τὴν <milestone unit="reiskpage" n="1481" />
πρόθεσιν, ἔθη καὶ νόμιμα καὶ ἐπιτηδεύματα παλαιὰ
παρεχόμενος αὐτῶν, ἃ μέχρι τοῦ κατ᾽ ἐμὲ φυλάττουσι
χρόνου, οἷα παρὰ τῶν προγόνων ἐδέξαντο: οὐχ ἡγούμενος
ἀποχρῆν τοῖς ἀναγράφουσι τὰς ἀρχαίας καὶ τοπικὰς
ἱστορίας, ὡς παρὰ τῶν ἐπιχωρίων αὐτὰς παρέλαβον,
ἀξιοπίστως διελθεῖν, ἀλλὰ καὶ μαρτυριῶν οἰόμενος αὐταῖς
δεῖν πολλῶν καὶ δυσαντιλέκτων, εἰ μέλλουσι πισταὶ
<milestone unit="section" n="3" />φανήσεσθαι. ἐν αἷς πρῶτα καὶ κυριώτατα πάντων
εἶναι πείθομαι τὰ γινόμενα καθ᾽ ἑκάστην πόλιν περὶ
θεῶν καὶ δαιμόνων πατρίους σεβασμούς. ταῦτα γὰρ ἐπὶ
μήκιστον χρόνον διὰ φυλακῆς ἔχει Ἑλλάς τε καὶ βάρβαρος
χώρα, καὶ οὐθὲν ἀξιοῖ καινοτομεῖν εἰς αὐτὰ ὑπὸ
<milestone unit="section" n="4" />δείματος κρατουμένη μηνιμάτων δαιμονίων. μάλιστα
δὲ τοῦτο πεπόνθασιν οἱ βάρβαροι διὰ πολλὰς αἰτίας,
<pb id="v.3p.111" />
ἃς οὐ καιρὸς ἐν τῷ παρόντι λέγειν, καὶ χρόνος οὐθεὶς
μέχρι τοῦ παρόντος ἀπομαθεῖν ἢ παρανομῆσαί τι περὶ
<milestone unit="reiskpage" n="1482" />τοὺς ὀργιασμοὺς τῶν θεῶν ἔπεισεν οὔτ᾽ Αἰγυπτίους
οὔτε Λίβυας οὔτε Κελτοὺς οὔτε Σκύθας οὔτ᾽ Ἰνδοὺς
οὔτ᾽ ἄλλο βάρβαρον ἔθνος οὐδὲν ἁπλῶς: εἰ μή τινες 
ὑφ᾽ ἑτέρων ἐξουσίᾳ ποτὲ γενόμενοι τὰ τῶν κρατησάντων
ἠναγκάσθησαν ἐπιτηδεύματα μεταλαβεῖν. τῇ δὲ
Ῥωμαίων πόλει τοιαύτης οὐδέποτε πειραθῆναι συνέβη
τύχης, ἀλλ᾽ αὐτὴ τὰ δίκαια τάττει διὰ παντὸς ἑτέροις.
<milestone unit="section" n="5" />εἰ δὴ βάρβαρον αὐτῶν τὸ γένος ἦν, τοσούτου ἂν ἐδέησαν 
αὐτοὶ τὰ πατρῷα ἱερὰ καὶ τοὺς ἐπιχωρίους ἐθισμοὺς
ἀπομαθεῖν, δι᾽ οὓς εἰς τοσαύτην προῆλθον εὐδαιμονίαν,
ὥστε καὶ τοῖς ἄλλοις ἅπασιν, ὧν ἦρχον, ἐν
καλῷ κατέστησαν τοὺς θεοὺς τοῖς σφετέροις τιμᾶν νομίμοις:
καὶ οὐθὲν ἂν ἐκώλυσεν ἅπαν ἐκβεβαρβαρῶσθαι 
τὸ Ἑλληνικὸν ὑπὸ Ῥωμαίων ἑβδόμην ἤδη κρατούμενον
ὑπ᾽ αὐτῶν γενεάν, εἴπερ ἦσαν βάρβαροι.
</p></div2>

<div2 type="chapter" n="71" org="uniform" sample="complete">
<p><milestone unit="section" n="1" />
<milestone unit="reiskpage" n="1483" />ἕτερος μὲν οὖν ἀποχρῆν ἂν ὑπέλαβε καὶ
αὐτὰ τὰ νῦν πραττόμενα ἐν τῇ πόλει μηνύματα οὐ
μικρὰ τῶν παλαιῶν ἐπιτηδευμάτων ὑπολαβεῖν: ἐγὼ δ᾽, 
ἵνα μή τις ἀσθενῆ τὴν πίστιν εἶναι ταύτην ὑπολάβῃ
<del status="unremarkable">εἴτε</del> κατ᾽ ἐκείνην τὴν ἀπίθανον ὑπόληψιν, ὅτι παντὸς
τοῦ Ἑλληνικοῦ κρατήσαντες ἀσμένως ἂν τὰ κρείττω
μετέμαθον ἔθη τῶν ἐπιχωρίων ὑπεριδόντες, ἐξ ἐκείνου
<pb id="v.3p.112" />
ποιήσομαι τοῦ χρόνου τὴν τέκμαρσιν, ὅτ᾽ οὔπω τὴν
τῆς Ἑλλάδος εἶχον ἡγεμονίαν οὐδὲ ἄλλην διαπόντιον
οὐδεμίαν ἀρχήν, Κοίντῳ Φαβίῳ βεβαιωτῇ χρώμενος καὶ
οὐδεμιᾶς ἔτι δεόμενος πίστεως ἑτέρας: παλαιότατος
γὰρ ἁνὴρ τῶν τὰ Ῥωμαϊκὰ συνταξαμένων, καὶ πίστιν
οὐκ ἐξ ὧν ἤκουσε μόνον, ἀλλὰ καὶ ἐξ ὧν αὐτὸς ἔγνω παρεχόμενος.
<milestone unit="section" n="2" />ταύτην δὴ τὴν ἑορτὴν ἐψηφίσατο μὲν ἡ βουλὴ τῶν
Ῥωμαίων ἄγειν, ὡς καὶ πρότερον ἔφην, κατὰ τὰς γενομένας
εὐχὰς ὑπὸ τοῦ δικτάτορος Αὔλου Ποστομίου,
ὅτ᾽ ἔμελλεν ἀγωνίζεσθαι πρὸς τὰς ἀποστάσας Λατίνων <milestone unit="reiskpage" n="1484" />
πόλεις κατάγειν ἐπιχειρούσας Ταρκύνιον ἐπὶ τὴν ἀρχήν:
ἀναλοῦσθαι δ᾽ ἔταξε καθ᾽ ἕκαστον ἐνιαυτὸν εἴς τε τὰς
θυσίας καὶ τοὺς ἀγῶνας ἀργυρίου πεντακοσίας μνᾶς:
καὶ μέχρι τοῦ Φοινικικοῦ πολέμου ταῦτ᾽ ἐδαπάνων εἰς
τὴν ἑορτήν. <milestone unit="section" n="3" />ἐν δὲ ταῖς ἱεραῖς ἡμέραις ταύταις πολλὰ
μὲν καὶ ἄλλα ἐγίνετο νόμοις Ἑλληνικοῖς κατὰ τε πανηγυρισμοὺς
καὶ ξένων ὑποδοχὰς καὶ ἐκεχειρίας, ἃ πολὺ
ἂν ἔργον εἴη λέγειν, τὰ δὲ περὶ πομπήν τε καὶ θυσίαν
καὶ τὰ κατὰ τοὺς ἀγῶνας: ἀπόχρη γὰρ ἐκ τούτων καὶ
τὰ μὴ λεχθέντα ἐξετάζειν: τοιάδε.
</p></div2>

<div2 type="chapter" n="72" org="uniform" sample="complete">
<p><milestone unit="section" n="1" />
πρὶν ἄρξασθαι τῶν ἀγώνων, πομπὴν ἔστελλον
τοῖς θεοῖς οἱ τὴν μεγίστην ἔχοντες ἐξουσίαν, ἀπὸ
τοῦ Καπιτωλίου τε καὶ δι᾽ ἀγορᾶς ἄγοντες ἐπὶ τὸν
μέγαν ἱππόδρομον. ἡγοῦντο δὲ τῆς πομπῆς πρῶτον
<pb id="v.3p.113" />
μὲν οἱ παῖδες αὐτῶν οἱ πρόσηβοί τε καὶ τοῦ πομπεύειν
ἔχοντες ἡλικίαν, ἱππεῖς μέν, ὧν οἱ πατέρες τιμήματα
ἱππέων εἶχον, πεζοὶ δ᾽ οἱ μέλλοντες ἐν τοῖς πεζοῖς
<milestone unit="reiskpage" n="1485" />στρατεύεσθαι: οἱ μὲν κατ᾽ ἴλας τε καὶ κατὰ λόχους,
οἱ δὲ κατὰ συμμορίας τε καὶ τάξεις ὡς εἰς διδασκαλεῖον 
πορευόμενοι: ἵνα φανερὰ γίνοιτο τοῖς ξένοις ἡ
μέλλουσα ἀνδροῦσθαι τῆς πόλεως ἀκμὴ πλῆθός τε καὶ
<milestone unit="section" n="2" />κάλλος οἵα τις ἦν. τούτοις ἠκολούθουν ἡνίοχοι <add>τὰ</add> 
τέθριππά τε καὶ <add>τὰς</add> συνωρίδας καὶ τοὺς ἀζεύκτους ἵππους
ἐλαύνοντες: μεθ᾽ οὓς οἱ τῶν ἀθλημάτων ἀγωνισταὶ 
τῶν τε κούφων καὶ τῶν βαρέων τὸ μὲν ἄλλο σῶμα
γυμνοί, τὸ δὲ περὶ τὴν αἰδῶ καλυπτόμενοι. τοῦτο
καὶ εἰς ἐμὲ τὸ ἔθος ἐν Ῥώμῃ διέμενεν, ὡς ἐξ ἀρχῆς
ἐγίνετο παρ᾽ Ἕλλησιν: ἐν δὲ τῇ Ἑλλάδι καταλέλυται
Λακεδαιμονίων αὐτὸ καταλυσάντων. <milestone unit="section" n="3" />ὁ δὲ πρῶτος ἐπιχειρήσας 
ἀποδυθῆναι τὸ σῶμα καὶ γυμνὸς Ὀλυμπίασι
δραμὼν ἐπὶ τῆς πεντεκαιδεκάτης ὀλυμπιάδος Ἄκανθος
ὁ Λακεδαιμόνιος ἦν. τὰ δὲ πρὸ τούτων δι᾽ αἰσχύνης
εἶχον ἅπαντες Ἕλληνες ὅλα γυμνὰ φαίνειν ἐν ταῖς
<milestone unit="reiskpage" n="1486" />ἀγωνίαις τὰ σώματα, ὡς Ὅμηρος τεκμηριοῖ, μαρτύρων 
ἀξιοπιστότατός τε καὶ ἀρχαιότατος ὢν ζωννυμένους τοὺς
ἥρωας ποιῶν. τὴν γοῦν Αἴαντος καὶ Ὀδυσσέως πάλην
ἐπὶ τῇ Πατρόκλου ταφῇ γενομένην ἀφηγούμενός φησι:
<quote rend="blockquote">
<lb />τὼ δὲ ζωσαμένω βήτην ἐς μέσσον ἀγῶνα:
</quote>
<pb id="v.3p.114" />
<milestone unit="section" n="4" />καὶ ἔτι σαφέστερον ἐν Ὀδυσσείᾳ τοῦτο ποιεῖ φανερὸν
ἐπὶ τῆς Ἴρου καὶ Ὀδυσσέως πυγμῆς ἐν τοῖσδε τοῖς ἔπεσιν:
<quote rend="blockquote">
<lb />ὥς ἔφαθ᾽: οἱ δ᾽ ἄρα πάντες ἐπῄνεον: αὐτὰρ Ὀδυσσεὺς
<lb />ζώσατο μὲν ῥάκεσιν περὶ μήδεα, φαῖνε δὲ μηροὺς
<lb />καλούς τε μεγάλους τε. φάνεν δέ οἱ εὐρέες ὦμοι
<lb />στήθεά τε στιβαροί τε βραχίονες.
</quote>
τὸν δὲ πτωχὸν οὐκέτι βουλόμενον μάχεσθαι, ἀλλ᾽ ἀποδειλιῶντα
εἰσάγων τάδε εἴρηκεν:
<quote rend="blockquote">
<lb />ὡς ἂρ ἔφαν: Ἴρῳ δὲ κακῶς ὠρίνετο θυμός:
<lb />ἀλλὰ καὶ ὣς μνηστῆρες ἄγον ζώσαντες ἀνάγκῃ.
</quote>
τοῦτο δὴ τὸ ἔθος ἀρχαῖον ἐν τοῖς Ἕλλησιν ὂν οἱ φυλάττοντες <milestone unit="reiskpage" n="1487" />
μέχρι τοῦδε Ῥωμαῖοι δῆλοί εἰσιν οὐ προσμαθόντες
παρ᾽ ἡμῶν ὕστερον, ἀλλ᾽ οὐδὲ μεταθέμενοι σὺν
 χρόνῳ καθάπερ ἡμεῖς. <milestone unit="section" n="5" />ἠκολούθουν δὲ τοῖς ἀγωνισταῖς
ὀρχηστῶν χοροὶ πολλοὶ τριχῇ νενεμημένοι, πρῶτοι μὲν
ἀνδρῶν, δεύτεροι δ᾽ ἀγενείων, τελευταῖοι δὲ παίδων,
οἷς παρηκολούθουν αὐληταί τ᾽ ἀρχαϊκοῖς ἐμφυσῶντες
αὐλίσκοις βραχέσιν, ὡς καὶ εἰς τόδε χρόνου γίνεται,
καὶ κιθαρισταὶ λύρας ἑπταχόρδους ἐλεφαντίνας καὶ τὰ
καλούμενα βάρβιτα κρέκοντες. ὧν παρὰ μὲν Ἕλλησιν
ἐκλέλοιπεν ἡ χρῆσις ἐπ᾽ ἐμοῦ πάτριος οὖσα: παρὰ δὲ
Ῥωμαίοις ἐν ἁπάσαις φυλάττεται ταῖς ἀρχαίαις θυηπολίαις.
<milestone unit="section" n="6" />σκευαὶ δὲ τῶν ὀρχηστῶν ἦσαν χιτῶνες φοινίκεοι
ζωστῆρσι χαλκέοις ἐσφιγμένοι, καὶ ξίφη παρηρτημένα,
<pb id="v.3p.115" />
καὶ λόγχαι βραχύτεραι τῶν μετρίων: τοῖς δ᾽ ἀνδράσι
καὶ κράνη χάλκεα λόφοις ἐπισήμοις κεκοσμημένα καὶ
<milestone unit="reiskpage" n="1488" />πτεροῖς. ἡγεῖτο δὲ καθ᾽ ἕκαστον χορὸν εἷς ἀνήρ, ὃς
ἐνεδίδου τοῖς ἄλλοις τὰ τῆς ὀρχήσεως σχήματα, πρῶτος
εἰδοφορῶν τὰς πολεμικὰς καὶ συντόνους κινήσεις ἐν 
τοῖς προκελευσματικοῖς ὡς τὰ πολλὰ ῥυθμοῖς. <milestone unit="section" n="7" />Ἑλληνικὸν 
δ᾽ ἄρα καὶ τοῦτ᾽ ἦν ἐν τοῖς πάνυ παλαιὸν ἐπιτήδευμα,
ἐνόπλιος ὄρχησις ἡ καλουμένη πυρρίχη, εἴτ᾽
Ἀθηνᾶς πρώτης ἐπὶ Τιτάνων ἀφανισμῷ χορεύειν καὶ
ὀρχεῖσθαι σὺν τοῖς ὅπλοις τἀπινίκια ὑπὸ χαρᾶς ἀρξαμένης, 
εἴτε παλαίτερον ἔτι Κουρήτων αὐτὴν καταστησαμένων,
ὅτε τὸν Δία τιθηνούμενοι θέλγειν ἐβούλοντο
<milestone unit="reiskpage" n="1489" />κτύπῳ τε ὅπλων καὶ κινήσει μελῶν ἐνρύθμῳ καθάπερ
ὁ μῦθος ἔχει. <milestone unit="section" n="8" />δηλοῖ δὲ καὶ τούτου τὴν ἀρχαιότητα 
ὡς ἐπιχωρίου τοῖς Ἕλλησιν Ὅμηρος πολλαχῇ μὲν καὶ 
ἄλλῃ, μάλιστα δ᾽ ἐν ἀσπίδος κατασκευῇ, ἣν Ἀχιλλεῖ
δωρήσασθαί φησιν Ἥφαιστον. ὑποθέμενος γὰρ ἐν
αὐτῇ δύο πόλεις τὴν μὲν εἰρήνῃ κοσμουμένην, τὴν δὲ
πολέμῳ κακοπαθοῦσαν, ἐν ᾗ τὴν ἀμείνω καθίστησι
τύχην ἑορτὰς ποιῶν καὶ γάμους καὶ θαλίας ὥσπερ εἰκὸς 
καὶ ταῦτα λέγει:
<quote rend="blockquote">
<lb />κοῦροι δ᾽ ὀρχηστῆρες ἐδίνεον: ἐν δ᾽ ἄρα τοῖσιν
<lb />αὐλοὶ φόρμιγγές τε βοὴν ἔχον: αἱ δὲ γυναῖκες
<lb />ἱστάμεναι θαύμαζον ἐπὶ προθύροισιν ἑκάστη.
</quote>
<pb id="v.3p.116" />
<milestone unit="section" n="9" />καὶ αὖθις ἕτερον <add>ἐν</add> αὐτῇ λέγων διακεκοσμῆσθαι
Κρητικὸν ἠιθέων τε καὶ παρθένων χορὸν ὧδε εἴρηκεν:
<quote rend="blockquote">
<lb />ἐν δὲ χορὸν ποίκιλλε περικλυτὸς ἀμφιγυήεις,
<lb />τῷ ἴκελον οἷόν ποτ᾽ ἐνὶ Κνωσσῷ εὐρείῃ <milestone unit="reiskpage" n="1490" />
<lb />Δαίδαλος ἤσκησεν καλλιπλοκάμῳ Ἀριάδνῃ.
<lb />ἔνθα μὲν ἠίθεοι καὶ παρθένοι ἀλφεσίβοιαι
<lb />ὠρχεῦντ᾽ ἀλλήλων ἐπὶ καρπῷ χεῖρας ἔχουσαι.
</quote>
κόσμον τ᾽ αὐτοῦ ἀφηγούμενος, ἵνα δῆλον ἡμῖν ποιήσειεν,
ὅτι ἡ τῶν ἀρρένων κίνησις ἐνόπλιος ἦν, τάδε
λέγει:
<quote rend="blockquote">
<lb />καί ῥ᾽ αἱ μὲν καλὰς στεφάνας ἔχον, οἱ δὲ μαχαίρας
<lb />εἶχον χρυσείας ἐξ ἀργυρέων τελαμώνων.
</quote>
ἡγεμόνας τε τῆς ὀρχήσεως αὐτῶν τοὺς ἐνδιδόντας τοῖς
ἄλλοις καὶ προκαταρχομένους εἰσάγων τοιάδε γράφει:
<quote rend="blockquote">
<lb />πολλὸς δ᾽ ἱμερόεντα χορὸν περιΐσταθ᾽ ὅμιλος
<lb />τερπόμενοι: δοιὼ δὲ κυβιστητῆρε κατ᾽ αὐτοὺς
<lb />μολπῆς ἐξάρχοντες ἐδίνευον κατὰ μέσσους.
</quote>
<milestone unit="section" n="10" />οὐ μόνον δ᾽ ἐκ τῆς ἐναγωνίου τε καὶ κατεσπουδασμένης
ὀρχήσεως τῶν χορῶν, ᾗ παρὰ τὰς θυηπολίας
τε καὶ πομπὰς ἐχρῶντο Ῥωμαῖοι, τὸ συγγενὲς ἄν τις
αὐτῶν τὸ πρὸς τοὺς Ἕλληνας ἴδοι, ἀλλὰ καὶ ἐκ τῆς <milestone unit="reiskpage" n="1491" />
κερτόμου καὶ τωθαστικῆς. μετὰ γὰρ τοὺς ἐνοπλίους
χοροὺς οἱ τῶν σατυριστῶν ἐπόμπευον χοροὶ τὴν Ἑλληνικὴν
εἰδοφοροῦντες σίκιννιν. σκευαὶ δ᾽ αὐτοῖς ἦσαν
τοῖς μὲν εἰς Σιληνοὺς εἰκασθεῖσι μαλλωτοὶ χιτῶνες,
οὓς ἔνιοι χορταίους καλοῦσι, καὶ περιβόλαια ἐκ παντὸς
<pb id="v.3p.117" />
ἄνθους: τοῖς δ᾽ εἰς Σατύρους περιζώματα καὶ δοραὶ
τράγων καὶ ὀρθότριχες ἐπὶ ταῖς κεφαλαῖς φόβαι καὶ
ὅσα τούτοις ὅμοια. οὗτοι κατέσκωπτόν τε καὶ κατεμιμοῦντο
τὰς σπουδαίας κινήσεις ἐπὶ τὰ γελοιότερα
μεταφέροντες. <milestone unit="section" n="11" />δηλοῦσι δὲ καὶ αἱ τῶν θριάμβων εἴσοδοι 
παλαιὰν καὶ ἐπιχώριον οὖσαν Ῥωμαίοις τὴν κέρτομον
καὶ σατυρικὴν παιδιάν. ἐφεῖται γὰρ τοῖς κατάγουσι
<milestone unit="reiskpage" n="1492" />τὰς νίκας ἰαμβίζειν τε καὶ κατασκώπτειν τοὺς ἐπιφανεστάτους
ἄνδρας αὐτοῖς στρατηλάταις, ὡς Ἀθήνησι τοῖς
πομπευταῖς τοῖς ἐπὶ τῶν ἁμαξῶν πρότερον ἅμα <del status="unremarkable">τοῖς</del> 
σκώμμασι παροχουμένοις, νῦν δὲ ποιήματ᾽ ᾄδουσιν
αὐτοσχέδια. <milestone unit="section" n="12" />εἶδον δὲ καὶ ἐν ἀνδρῶν ἐπισήμων ταφαῖς 
ἅμα ταῖς ἄλλαις πομπαῖς προηγουμένους τῆς κλίνης
τοὺς σατυριστῶν χοροὺς κινουμένους τὴν σίκιννιν ὄρχησιν,
μάλιστα δ᾽ ἐν τοῖς τῶν εὐδαιμόνων κήδεσιν. 
ὅτι δ᾽ οὔτε Λιγύων οὔτ᾽ Ὀμβρικῶν οὔτ᾽ ἄλλων τινῶν
βαρβάρων τῶν ἐν Ἰταλίᾳ κατοικούντων εὕρημα ἡ σατυρικὴ
<milestone unit="reiskpage" n="1493" />παιδιὰ καὶ ὄρχησις ἦν, ἀλλ᾽ Ἑλλήνων, δέδοικα,
μὴ καὶ ὀχληρὸς εἶναί τισι δόξω, λόγοις πλείοσι πιστοῦσθαι
ὁμολογούμενον πρᾶγμα βουλόμενος. 
<milestone unit="section" n="13" />μετὰ δὲ τοὺς χοροὺς τούτους κιθαρισταί τ᾽ ἀθρόοι 
καὶ αὐληταὶ πολλοὶ παρεξῄεσαν: καὶ μετ᾽ αὐτοὺς οἵ τε
τὰ θυμιατήρια κομίζοντες, ἐφ᾽ ὧν ἀρώματα καὶ λιβανωτὸς
παρ᾽ ὅλην ὁδὸν ἐθυμιᾶτο, καὶ οἱ τὰ πομπεῖα
παραφέροντες ἀργυρίου καὶ χρυσίου πεποιημένα τά τε 
ἱερὰ καὶ τὰ δημόσια. τελευταῖα δὲ πάντων αἱ τῶν
<pb id="v.3p.118" />
θεῶν εἰκόνες ἐπόμπευον ὤμοις ὑπ᾽ ἀνδρῶν φερόμεναι,
μορφάς θ᾽ ὁμοίας παρέχουσαι ταῖς παρ᾽ Ἕλλησι πλαττομέναις
καὶ σκευὰς καὶ σύμβολα καὶ δωρεάς, ὧν εὑρεταὶ
καὶ δοτῆρες ἀνθρώποις ἕκαστοι παραδίδονται, οὐ
μόνον Διὸς καὶ Ἥρας καὶ Ἀθηνᾶς καὶ Ποσειδῶνος καὶ
τῶν ἄλλων, οὓς Ἕλληνες ἐν τοῖς δώδεκα θεοῖς καταριθμοῦσιν,
ἀλλὰ καὶ τῶν προγενεστέρων, ἐξ ὧν οἱ <milestone unit="reiskpage" n="1494" />
δώδεκα θεοὶ μυθολογοῦνται γενέσθαι, Κρόνου καὶ
Ῥέας καὶ Θέμιδος καὶ Λητοῦς καὶ Μοιρῶν καὶ Μνημοσύνης
καὶ τῶν ἄλλων ἁπάντων, ὅσων ἐστὶν ἱερὰ καὶ
τεμένη παρ᾽ Ἕλλησι: καὶ τῶν ὕστερον, ἀφ᾽ οὗ τὴν
ἀρχὴν Ζεὺς παρέλαβε, μυθολογουμένων γενέσθαι, Περσεφόνης
Εἰλειθυίας Νυμφῶν Μουσῶν Ὡρῶν Χαρίτων
Διονύσου, καὶ ὅσων ἡμιθέων γενομένων αἱ ψυχαὶ τὰ
θνητὰ ἀπολιποῦσαι σώματα εἰς οὐρανὸν ἀνελθεῖν λέγονται,
καὶ τιμὰς λαχεῖν ὁμοίας θεοῖς, Ἡρακλέους
Ἀσκληπιοῦ Διοσκούρων Σελήνης Πανὸς ἄλλων μυρίων.
<milestone unit="section" n="14" />καίτοι εἰ βάρβαροι ἦσαν οἱ τὴν Ῥώμην οἰκίσαντες καὶ
τὴν ἑορτὴν ταύτην καταστησάμενοι, τί προσῆκεν αὐτοῖς
τοὺς μὲν Ἑλληνικοὺς ἅπαντας σέβειν θεούς τε
καὶ δαίμονας, τῶν δὲ πατρίων ὑπερορᾶν; ἢ δειξάτω
τις ἡμῖν ἔξω τοῦ Ἑλληνικοῦ φῦλον ἕτερον, ᾧ πάτριά
ἐστι ταῦτα τὰ ἱερά, καὶ τότε διαβαλλέτω ταύτην τὴν
ἀπόδειξιν ὡς οὐχ ὑγιῆ. <milestone unit="section" n="15" />συντελεσθείσης δὲ τῆς πομπῆς
ἐβουθύτουν εὐθὺς οἵ θ᾽ ὕπατοι καὶ τῶν ἱερέων οἷς
ὅσιον, καὶ ὁ τῶν θυηπολιῶν τρόπος ὁ αὐτὸς ἦν τῷ <milestone unit="reiskpage" n="1495" />
<pb id="v.3p.119" />
παρ᾽ ἡμῖν. χερνιψάμενοί τε γὰρ αὐτοὶ καὶ τὰ ἱερὰ
καθαρῷ περιαγνίσαντες ὕδατι καὶ Δημητρίους καρποὺς
ἐπιρράναντες αὐτῶν ταῖς κεφαλαῖς, ἔπειτα κατευξάμενοι,
θύειν τότε τοῖς ὑπηρέταις αὐτὰ ἐκέλευον. τῶν
δ᾽ οἱ μὲν ἑστῶτος ἔτι τοῦ θύματος σκυτάλῃ τοὺς κροτάφους 
ἔπαιον, οἱ δὲ πίπτοντος ὑπετίθεσαν τὰς σφαγίδας,
καὶ μετὰ τοῦτο δείραντές τε καὶ μελίσαντες
ἀπαρχὰς ἐλάμβανον ἐξ ἑκάστου σπλάγχνου καὶ παντὸς
ἄλλου μέλους, ἃς ἀλφίτοις ζέας ἀναδεύσαντες προσέφερον
τοῖς θύουσιν ἐπὶ κανῶν: οἱ δ᾽ ἐπὶ τοὺς βωμοὺς 
ἐπιθέντες ὑφῆπτον καὶ προσέσπενδον οἶνον κατὰ
<milestone unit="section" n="16" />τῶν ἁγνιζομένων. ἕκαστον δ᾽ ὅτι κατὰ νόμους ἐγίνετο 
τοὺς ἀμφὶ θυσίαν ὑφ᾽ Ἑλλήνων κατασταθέντας, ἐκ τῆς
<milestone unit="reiskpage" n="1496" />Ὁμήρου ποιήσεως γνῶναι ῥᾴδιον. καὶ γὰρ χερνιπτομένους
εἰσάγει τοὺς ἥρωας καὶ οὐλαῖς χρωμένους ἐν 
οἷς φησι:
<quote rend="blockquote">
<lb />χερνίψαντο δ᾽ ἔπειτα καὶ οὐλοχύτας ἀνέλοντο.
</quote>
τριχοτομοῦντάς τ᾽ ἀπὸ τῆς κεφαλῆς τὰς τρίχας καὶ
τιθέντας ἐπὶ τὸ πῦρ ὧδε γράφων:
<quote rend="blockquote">
<lb />ἀλλ᾽ ὅ γ᾽ ἀπαρχόμενος κεφαλῆς τρίχας ἐν πυρὶ βάλλε. 
</quote>
σκυτάλαις τε παίοντας τὰ μέτωπα τῶν ἱερείων καὶ τὰ
πεσόντα θύοντας, ὡς ἐπὶ τῆς Εὐμαίου ποιεῖ θυσίας:
<quote rend="blockquote">
<lb />κόψε δ᾽ ἀπαρχόμενος σχίζῃ δρυός, ἣν λίπε κείων.
<lb />τὸν δ᾽ ἔλιπε ψυχή: τοὶ δ᾽ ἔσφαξάν τε καὶ εὗσαν.
</quote>
<milestone unit="section" n="17" />ἀπαρχάς τ᾽ ἀπὸ τῶν σπλάγχνων καὶ ἀπὸ τῶν ἄλλων 
<pb id="v.3p.120" />
λαμβάνοντας μελῶν, καὶ ταύτας ἀλφίτοις δεύοντας καὶ
καθαγίζοντας ἐπὶ τῶν βωμῶν, ὡς ἐπὶ τῆς αὐτῆς ποιεῖ θυσίας:
<quote rend="blockquote">
<lb />ὁ δ᾽ ὠμοθετεῖτο συβώτης, <milestone unit="reiskpage" n="1497" />
<lb />πάντοθεν ἀρχόμενος μελέων ἐς πίονα δημόν:
<lb />καὶ τὰ μὲν πυρὶ βάλλε παλύνας ἀλφίτου ἀκτῇ.
</quote>
<milestone unit="section" n="18" />ταῦτα δὲ Ῥωμαίους ἔτι καὶ εἰς ἐμὲ πράττοντας
ἐπὶ ταῖς θυσίαις ἰδὼν ἐπίσταμαι: καὶ μιᾷ πίστει τῇδε
ἀρκούμενος οὐ βαρβάρους ἐπείσθην εἶναι τοὺς οἰκιστὰς
τῆς Ῥώμης, ἀλλ᾽ ἐκ πολλῶν τόπων συνεληλυθότας
Ἕλληνας. ὀλίγα μὲν γὰρ ἐπιτηδεύματα περὶ θυσίας
τε καὶ ἑορτὰς ὁμοίως Ἕλλησι καὶ βαρβάρους τινὰς ἐπιτελεῖν
ἐνδέχεται, πάντα δὲ ταὐτὰ πράττειν ἀπίθανον.
</p></div2>

<div2 type="chapter" n="73" org="uniform" sample="complete">
<p><milestone unit="section" n="1" />
λοιπὸν δ᾽ ἔτι μοι καὶ περὶ τῶν ἀγώνων,
οὓς μετὰ τὴν πομπὴν ἐπετέλουν, ὀλίγα διελθεῖν. πρῶτος
ὁ τῶν τεθρίππων τε καὶ συνωρίδων καὶ τῶν
ἀζεύκτων ἵππων ἐγίνετο δρόμος, ὡς παρ᾽ Ἕλλησι τὸ
<milestone unit="section" n="2" />ἀρχαῖον Ὀλυμπίασί τε καὶ μέχρι τοῦ παρόντος. ἐν δὲ
ταῖς ἱππικαῖς ἁμίλλαις ἐπιτηδεύματα δύο τῶν πάνυ <milestone unit="reiskpage" n="1498" />
παλαιῶν ὡς ἐξ ἀρχῆς ἐνομοθετήθη φυλαττόμενα ὑπὸ
Ῥωμαίων μέχρι τῶν κατ᾽ ἐμὲ διάκειται χρόνων, τό τε
περὶ τὰ τρίπωλα τῶν ἁρμάτων, ὃ παρ᾽ Ἕλλησι μὲν
ἐκλέλοιπεν, ἀρχαῖον <add>ὄν</add> ἐπιτήδευμα καὶ ἡρωικόν, ᾧ
ποιεῖ τοὺς Ἕλληνας Ὅμηρος ἐν ταῖς μάχαις χρωμένους:
<pb id="v.3p.121" />
δυσὶ γὰρ ἵπποις ἐζευγμένοις, ὃν τρόπον ζεύγνυται συνωρίς,
τρίτος παρείπετο σειραῖος ἵππος ῥυτῆρι συνεχόμενος,
ὃν ἀπὸ τοῦ παρῃωρῆσθαί τε καὶ <add>μὴ</add> συνεζεῦχθαι
<milestone unit="reiskpage" n="1499" />παρῄορον ἐκάλουν οἱ παλαιοί: ἕτερον δὲ παρ᾽
ὀλίγαις ἔτι φυλαττόμενον πόλεσιν Ἑλληνίσιν ἐν ἱερουργίαις 
τισὶν ἀρχαϊκαῖς, ὁ τῶν παρεμβεβηκότων τοῖς
ἅρμασι δρόμος. <milestone unit="section" n="3" />ὅταν γὰρ τέλος αἱ τῶν ἱππέων ἅμιλλαι 
λάβωνται, ἀποπηδῶντες ἀπὸ τῶν ἁρμάτων οἱ παροχούμενοι
τοῖς ἡνιόχοις, οὓς οἱ ποιηταὶ μὲν παραβάτας,
Ἀθηναῖοι δὲ καλοῦσιν ἀποβάτας, τὸν σταδιαῖον ἁμιλλῶνται 
δρόμον αὐτοὶ πρὸς ἀλλήλους. τελεσθέντων δὲ
τῶν ἱππικῶν δρόμων οἱ τοῖς ἑαυτῶν σώμασιν ἀγωνιζόμενοι
τότ᾽ εἰσῄεσαν δρομεῖς τε καὶ πύκται καὶ παλαισταί.
<milestone unit="reiskpage" n="1500" />τρία γὰρ ἀθλήματα παρὰ τοῖς ἀρχαίοις Ἕλλησι
ταῦτ᾽ ἦν, ὡς Ὅμηρος ἐπὶ τῇ Πατρόκλου δηλοῖ ταφῇ. 
<milestone unit="section" n="4" />ἐν δὲ τοῖς διὰ μέσου τῶν ἀθλημάτων χρόνοις Ἑλληνικώτατον 
καὶ κράτιστον ἁπάντων ἐθῶν ἀπεδείκνυντο,
στεφανώσεις καὶ ἀναρρήσεις ποιούμενοι τιμῶν, αἷς
ἐτίμων τοὺς ἑαυτῶν εὐεργέτας, ὡς Ἀθήνησιν ἐν ταῖς
Διονυσιακαῖς ἐγίνετο θυσίαις, καὶ σκύλων, ὅσων ἐκ 
πολέμων λάβοιεν, ἐπιδείξεις τοῖς εἰς θέαν συνεληλυθόσιν.
<milestone unit="section" n="5" />ἀλλὰ γὰρ ὑπὲρ μὲν τούτων οὔτε μηθένα ποιήσασθαι 
λόγον ἀπαιτούσης τῆς ὑποθέσεως καλῶς εἶχεν,
<milestone unit="reiskpage" n="1501" />οὔτε μηκύνειν πέρα τοῦ δέοντος ἥρμοττε. καιρὸς δ᾽
ἐπὶ τὴν ἀπολειπομένην διήγησιν ἐπανάγειν. ὡς γὰρ 
δὴ τὰ περὶ τὸν ἀπαχθέντα ἐπὶ τιμωρίαν ὑπὸ τοῦ δεσπότου
<pb id="v.3p.122" />
καὶ προηγησάμενον τῆς πομπῆς ἔμαθεν ἡ βουλὴ
παρὰ τοῦ τὸ πραχθὲν ἀνανεωσαμένου, τοῦτον ὑπολαβοῦσα
ὑπὸ τοῦ θεοῦ λέγεσθαι τὸν οὐ καλὸν ἔπαρχον
τῶν ὀρχηστῶν, ὥσπερ ἔφην, ἀναζητήσασα τὸν τῷ θεράποντι
λωβησάμενον καὶ ζημίαν ἐπιβαλοῦσα, ἧς ἄξιος
ἦν, ἑτέραν ἐψηφίσατο τῷ θεῷ πομπὴν ἐπιτελεσθῆναι
καὶ ἀγῶνας ἐξ ἀρχῆς ἑτέρους ἀπὸ διπλασίων χρημάτων
ἢ πρότερον ἐγένοντο. καὶ τὰ μὲν ἐπὶ τούτων συντελεσθέντα
τῶν ὑπάτων τοιάδε ἦν.
</p></div2></div1></body></text></TEI.2>