<?xml version="1.0" encoding="utf-8"?>
<TEI.2><text><body><div1 type="book" n="8" org="uniform" sample="complete"><div2 type="chapter" n="1" org="uniform" sample="complete"><p><milestone unit="section" n="1" />
<milestone unit="reiskpage" n="1502" />οἱ δὲ μετὰ τούτους ἀποδειχθέντες ὕπατοι κατὰ
τὴν ἑβδομηκοστὴν καὶ τρίτην ὀλυμπιάδα, <del status="unremarkable">καθ᾽</del> ἣν
ἐνίκα στάδιον Ἀστύλος Κροτωνιάτης ἄρχοντος Ἀθήνησιν
Ἀγχίσου, Γάιος Ἰούλιος Ἰοῦλος καὶ Πόπλιος
Πινάριος Ῥοῦφος, ἄνδρες ἥκιστα πολεμικοὶ καὶ διὰ 
<milestone unit="reiskpage" n="1503" />τοῦτο μάλιστα τῆς ἀρχῆς ταύτης παρὰ τοῦ δήμου τυχόντες,
εἰς πολλοὺς καὶ μεγάλους ἠναγκάσθησαν κινδύνους
καταστῆναι πολέμου καταρραγέντος ἐκ τῆς ἐκείνων
ἀρχῆς, δι᾽ ὧν ἡ πόλις ὀλίγου ἐδέησεν ἐκ βάθρων
ἀναιρεθῆναι. <milestone unit="section" n="2" />ὁ γὰρ Μάρκιος ἐκεῖνος ὁ Κοριολάνος, ὁ 
τὴν ἐπὶ τῇ τυραννίδι αἰτίαν σχὼν καὶ φυγῇ ἀιδίῳ
ἐλασθείς, ἀγανακτῶν τ᾽ ἐπὶ τῇ συμφορᾷ καὶ τιμωρίαν
<pb id="v.3p.124" />
παρὰ τῶν ἐχθρῶν βουλόμενος λαβεῖν, δι᾽ οὗ δ᾽ ἂν
αὕτη γένοιτο τρόπου καὶ δι᾽ οἵας δυνάμεως ἀνασκοπῶν
μίαν εὕρισκε Ῥωμαίοις τότ᾽ ἀντίπαλον ἰσχὺν τὴν Οὐολούσκων,
εἰ κοινῇ χρησάμενοι γνώμῃ καὶ τυχόντες
ἡγεμόνος ἔμφρονος ἐνστήσονται πρὸς αὐτοὺς τὸν πόλεμον.
<milestone unit="section" n="3" />ἐλογίζετο <add>μὲν</add> οὖν, ὡς εἰ πείσειε τοὺς Οὐολούσκους
δέξασθαί τ᾽ αὐτὸν καὶ τὴν ἡγεμονίαν ἐπιτρέψαι
τοῦ πολέμου, ῥᾳδίως αὐτῷ διαπεπράξεται τὸ ἔργον:
ἐτάραττε δ᾽ αὐτὸν ἡ συνείδησις, ὅτι πλειστάκις κατὰ
τὰς μάχας δεινὰ δεδρακὼς ἦν αὐτοὺς καὶ πόλεις συμμαχίδας
ἀφῃρημένος. οὐ μὴν ἀπέστη γε τῆς πείρας
διὰ τὸ τοῦ κινδύνου μέγεθος, ἀλλ᾽ εἰς αὐτὰ τὰ δεινὰ
χωρεῖν ἐβουλεύσατο καὶ πάσχειν ὑπ᾽ αὐτῶν ὁτιοῦν. <milestone unit="reiskpage" n="1504" />
<milestone unit="section" n="4" />φυλάξας δὲ νύκτα καὶ ταύτην σκοταίαν ἧκεν εἰς Ἄντιον,
τὴν ἐπιφανεστάτην τῶν ἐν Οὐολούσκοις πόλεων,
ἡνίκα περὶ δεῖπνον ἦσαν οἱ κατὰ τὴν πόλιν, καὶ παρελθὼν
εἰς οἰκίαν ἀνδρὸς δυνατοῦ, δι᾽ εὐγένειάν τε καὶ
πλοῦτον καὶ τὰς ἐν τοῖς πολέμοις πράξεις μέγα ἐφ᾽
ἑαυτῷ φρονοῦντος καὶ τὸ ἔθνος ὅλον ἄγοντος ὡς τὰ
πολλά, ᾧ Τύλλος Ἄττιος ὄνομα ἦν, ἱκέτης τοῦ ἀνδρὸς
γίνεται καθεζόμενος ἐπὶ τῆς ἑστίας. <milestone unit="section" n="5" />διηγησάμενος δ᾽
αὐτῷ τὰς κατασχούσας αὐτὸν ἀνάγκας, δι᾽ ἃς ὑπέμεινεν
ἐπὶ τοὺς ἐχθροὺς καταφυγεῖν, μέτρια ἠξίου φρονῆσαι
καὶ ἀνθρώπινα περὶ ἀνδρὸς ἱκέτου καὶ μηκέτι πολέμιον <milestone unit="reiskpage" n="1505" />
ἡγεῖσθαι τὸν ὑποχείριον μηδ᾽ εἰς τοὺς ἀτυχοῦντας
καὶ τεταπεινωμένους ἀποδείκνυσθαι τὴν ἰσχὺν ἐνθυμούμενον,
<pb id="v.3p.125" />
ὡς οὐ μένουσιν ἐπὶ τοῖς αὐτοῖς πράγμασιν
αἱ τῶν ἀνθρώπων τύχαι. <milestone unit="section" n="6" />δύναιο δ᾽ ἄν, ἔφη, τοῦτ᾽ 
ἐξ αὐτοῦ μάλιστα μαθεῖν ἐμοῦ, ὃς ἐν τῇ μεγίστῃ πόλει
κράτιστός ποτ᾽ εἶναι τῶν ἄλλων δοκῶν νῦν ἔρημος
καὶ ἄπολις καὶ ταπεινὸς ἐρριμμένος τοῦτο πείσομαι, 
ὅ τι ἂν ἐχθρῷ ὄντι σοι δοκῇ. ὑπισχνοῦμαι δέ σοι
τοσαῦτ᾽ ἀγαθὰ ποιήσειν Οὐολούσκους φίλος τῷ ἔθνει
γενόμενος, ὅσα κακὰ εἰργασάμην ἐχθρὸς ὤν. εἰ δέ τι
ἄλλο γινώσκεις περὶ ἐμοῦ, χρῆσαι τῇ ὀργῇ παραχρῆμα
καὶ θάνατον χάρισαί μοι τὸν τάχιστον αὐτοχειρίᾳ τε 
καὶ ἐπὶ τῆς ἑστίας τῆς σεαυτοῦ καθιερεύσας τὸν ἱκέτην.
</p></div2>

<div2 type="chapter" n="2" org="uniform" sample="complete">
<p><milestone unit="section" n="1" />
<milestone unit="reiskpage" n="1506" />ἔτι δ᾽ αὐτοῦ ταῦτα λέγοντος ἐμβαλὼν τὴν
δεξιὰν ὁ Τύλλος καὶ ἀπὸ τῆς ἑστίας ἀναστήσας θαρρεῖν
τ᾽ αὐτὸν ἐκέλευσεν, ὡς μηδὲν ἀνάξιον τῆς ἰδίας
ἀρετῆς πεισόμενον καὶ πολλὰς αὐτῷ χάριτας εἰδέναι 
τῆς πρὸς ἑαυτὸν ἀφίξεως ἔφη, τιμήν τινα οὐ μικρὰν
εἶναι καὶ ταύτην ἀποφαινόμενος: Οὐολούσκους τ᾽ αὐτῷ
πάντας ὑπισχνεῖτο ποιήσειν φίλους ἀρξάμενος ἀπὸ τῆς
ἑαυτοῦ πατρίδος: καὶ οὐδεμίαν ἐψεύσατο τῶν ὑποσχέσεων.
<milestone unit="section" n="2" />χρόνου δέ τινος οὐ πολλοῦ διελθόντος βουλευομένοις 
τοῖς ἀνδράσι κατὰ σφᾶς, Μαρκίῳ τε καὶ
Τύλλῳ, κινεῖν ἐδόκει τὸν πόλεμον. ὁ μὲν οὖν Τύλλος
αὐτίκα μάλα ἐβούλετο πᾶσαν τὴν Οὐολούσκων δύναμιν
παραλαβὼν ἐπὶ τὴν Ῥώμην χωρεῖν, ἕως ἐστασίαζέ τε
<pb id="v.3p.126" />
καὶ ἡγεμόνας ἀπολέμους εἶχεν, ὁ δὲ Μάρκιος αἰτίαν
πρῶτον ᾤετο δεῖν εὐσεβῆ καὶ δικαίαν ἐνστήσασθαι τοῦ
πολέμου διδάσκων, ὡς ἁπάσαις μὲν πράξεσι θεοὶ συλλαμβάνουσι,
μάλιστα δὲ ταῖς κατὰ πολέμους, ὅσῳ μείζους
τέ εἰσι τῶν ἄλλων καὶ εἰς ἀδήλους φιλοῦσι κατασκήπτειν
τύχας. ἐτύγχανον δὲ τότε Ῥωμαίοις καὶ <milestone unit="reiskpage" n="1507" />
Οὐολούσκοις ἐκεχειρίαι τοῦ πολέμου καὶ ἀνοχαὶ πρὸς
ἀλλήλους οὖσαι σπονδαί τε διετεῖς ὀλίγῳ πρότερον
χρόνῳ γενόμεναι. <milestone unit="section" n="3" />ἐὰν μὲν οὖν ἀπερισκέπτως, ἔφη,
καὶ διὰ τάχους τὸν πόλεμον ἐπιφέρῃς, τοῦ λελύσθαι
τὰς σπονδὰς αἴτιος ἔσῃ καὶ τὸ δαιμόνιον οὐχ ἕξεις
εὐμενές: ἐὰν δὲ περιμείνῃς, ἕως ἐκεῖνοι τοῦτο ποιήσωσιν,
ἀμύνεσθαι δόξεις καὶ λελυμέναις σπονδαῖς βοηθεῖν.
ὅπως δ᾽ ἂν τοῦτο γένοιτο, καὶ ὅπως ἂν ἐκεῖνοι
μὲν ἄρξειαν παρασπονδεῖν, ἡμεῖς δὲ δόξαιμεν ὅσιον
καὶ δίκαιον ἐπιφέρειν τὸν πόλεμον, ἐγὼ σὺν πολλῇ
φροντίδι ἀνεύρηκα. δεῖ δ᾽ ὑφ᾽ ἡμῶν αὐτοὺς ἐξαπατηθέντας
ἄρξαι τῆς παρανομίας. <milestone unit="section" n="4" />ὁ δὲ τρόπος τῆς ἐξαπάτης,
ὃν ἐγὼ τέως μὲν ἀπόρρητον ἐφύλαττον ἀναμένων
τὸν οἰκεῖον αὐτοῦ καιρόν, νῦν δὲ σοῦ σπουδάζοντος
ἔργου ἔχεσθαι θᾶττον ἐκφέρειν εἰς μέσον ἀναγκάζομαι,
τοιόσδε ἐστίν: θυσίας ἐπιτελεῖν Ῥωμαῖοι μέλλουσι καὶ
ἀγῶνας ἄγειν ἀπὸ πολλῶν χρημάτων σφόδρα λαμπρούς,
ἀφίξονταί τε κατὰ θέαν ἐπὶ τούτους πολλοὶ τῶν
 ξένων. <milestone unit="section" n="5" />τοῦτον ἀναμείνας τὸν χρόνον ἴθι καὶ σὺ καὶ
Οὐολούσκων ὅσους δύνασαι πλείστους παρασκεύασον <milestone unit="reiskpage" n="1508" />
<pb id="v.3p.127" />
ἐλθεῖν ἐπὶ τὴν θέαν: ὅταν δ᾽ ἐν τῇ πόλει γένῃ, τῶν
ἀναγκαιοτάτων τινά σοι φίλων κέλευσον ἐλθεῖν ὡς
τοὺς ὑπάτους καὶ δι᾽ ἀπορρήτων εἰπεῖν, ὅτι μέλλουσιν
ἐπιτίθεσθαι τῇ πόλει Οὐολοῦσκοι νύκτωρ, καὶ ἐπὶ
τοῦθ᾽ ἥκουσι τὸ ἔργον ἀθρόοι. εὖ γὰρ ἴσθι, ὡς εἰ 
τοῦτ᾽ ἀκούσειαν οὐδὲν ἔτι ἐνδοιάσαντες ἐκβαλοῦσιν
ὑμᾶς ἐκ τῆς πόλεως καὶ παρέξουσιν ἀφορμὴν δικαίας ὀργῆς.
</p></div2>

<div2 type="chapter" n="3" org="uniform" sample="complete">
<p><milestone unit="section" n="1" />
ὡς δ᾽ ἤκουσε ταῦθ᾽ ὁ Τύλλος, ὑπερηγάσθη
τε καὶ τὸν παρόντα καιρὸν τῆς στρατείας ἀναβαλόμενος 
περὶ τὴν παρασκευὴν ἐγίνετο τοῦ πολέμου. ἐπεὶ
δὲ καθῆκεν ὁ τῆς ἀρχῆς καιρός, Ἰουλίου τε καὶ Πιναρίου
τὴν ὑπατείαν ἤδη παρειληφότων, ἡ κρατίστη τῶν
Οὐολούσκων νεότης ἐξ ἁπάσης πόλεως, ὡς ὁ Τύλλος
ἠξίου, παρῆν ἐπὶ τὴν τῶν ἀγώνων θέαν: καὶ κατεσκήνουν 
οἱ πλείους ἐν ἱεροῖς τε καὶ δημοσίοις τόποις οὐκ
<milestone unit="reiskpage" n="1509" />ἔχοντες καταγωγὰς ἐν οἰκίαις τε καὶ παρὰ ξένοις, καὶ
ὁπότε διὰ τῶν στενωπῶν πορεύοιντο κατὰ συστροφὰς
καὶ ἑταιρίας ἀθρόοι διεξῄεσαν, ὥστε καὶ λόγον ἤδη
γίνεσθαι περὶ αὐτῶν ἀνὰ τὴν πόλιν καὶ ὑποψίας ἀτόπους. 
<milestone unit="section" n="2" />ἐν δὲ τούτῳ προσέρχεται τοῖς ὑπάτοις ὁ κατασκευασθεὶς 
ὑπὸ τοῦ Τύλλου μηνυτής, ὡς ὁ Μάρκιος
ὑπέθετο, καὶ ὡς δὴ ἀπόρρητον πρᾶξιν κατὰ τῶν ἑαυτοῦ
φίλων ἐχθροῖς μέλλων ἐκφέρειν ὅρκοις καταλαμβάνεται
τοὺς ὑπάτους ὑπὲρ ἀσφαλείας τε τῆς αὐτὸς αὐτοῦ καὶ 
τοῦ μηδένα Οὐολούσκων μαθεῖν, ὅστις ἦν ὁ τὴν μήνυσιν
κατ᾽ αὐτῶν πεποιημένος. καὶ μετὰ τοῦτ᾽ ἐκφέρει
<pb id="v.3p.128" />
τὴν περὶ τῆς ἐπιθέσεως τῆς κατεψευσμένης μήνυσιν.
<milestone unit="section" n="3" />ἐδόκει τοῖς ἀνδράσιν ἀληθὴς εἶναι ὁ λόγος, καὶ αὐτίκα
ἡ βουλὴ κατ᾽ ἄνδρα ὑπὸ τῶν ὑπάτων κληθεῖσα συνῆκτο,
καὶ παραχθεὶς ὁ μηνυτὴς τοὺς αὐτοὺς εἶπε καὶ
πρὸς ἐκείνην τὰ πιστὰ λαβὼν λόγους. τοῖς δὲ καὶ
πάλαι μὲν εἶναι τὸ πρᾶγμα ἐδόκει μεστὸν ὑποψίας τοσαύτην
νεότητα ἐξ ἑνὸς ἔθνους διαφόρου σφίσιν ἐπὶ
τὴν θέαν παρελθεῖν, προσελθούσης δὲ μηνύσεως, ἧς
τὴν ἀπάτην ἠγνόουν, ἰσχὺν βεβαίαν ἡ δόξα ἔλαβεν, <milestone unit="reiskpage" n="1510" />
ἐδόκει θ᾽ ἅπασιν ἀπαλλάττειν τοὺς ἄνδρας ἐκ τῆς
πόλεως πρὶν ἥλιον δῦναι, τοῖς δὲ μὴ πεισθεῖσιν ἐπικηρύξαι
θάνατον, ἐπιμεληθῆναι δὲ τῆς ἀπαλλαγῆς αὐτῶν,
ἵνα χωρὶς ὕβρεως καὶ μετ᾽ ἀσφαλείας γένοιτο,
τοὺς ὑπάτους.
</p></div2>

<div2 type="chapter" n="4" org="uniform" sample="complete">
<p><milestone unit="section" n="1" />
ταῦτα τῆς βουλῆς ψηφισαμένης οἱ μὲν ἐκήρυττον
διὰ τῶν στενωπῶν διεξιόντες ἀπιέναι Οὐολούσκους
ἐκ τῆς πόλεως αὐτίκα μάλα κατὰ μίαν ἅπαντας
ἐξιόντας πύλην τὴν καλουμένην Καπυΐνην, ἕτεροι δὲ
παρέπεμπον τοὺς ἀπαλλαττομένους ἅμα τοῖς ὑπάτοις:
ἔνθα μάλιστα ὤφθη, ὅσον αὐτῶν τὸ πλῆθος ἦν καὶ ὡς
ἀκμαῖον ἅπαν ὑφ᾽ ἕνα καιρὸν καὶ κατὰ μίαν ἐξιόντων
πύλην. πρῶτος δ᾽ αὐτῶν ὁ Τύλλος ἐξῄει διὰ ταχέων
καὶ καταλαβὼν οὐ πρόσω τῆς πόλεως τόπον ἐπιτήδειον
ἐν τούτῳ τοὺς ὑστεροῦντας ἀνελάμβανεν. <milestone unit="section" n="2" />ἐπειδὴ δὲ
πάντες συνήχθησαν, ἐκκλησίαν ποιησάμενος πολλῇ καταβοῇ <milestone unit="reiskpage" n="1511" />
τῆς Ῥωμαίων πόλεως ἐχρήσατο, δεινὴν καὶ ἀφόρητον
<pb id="v.3p.129" />
ἀποφαίνων τὴν ὕβριν, ἣν ὑβρισμένοι πρὸς αὐτῶν
ἦσαν Οὐολοῦσκοι μόνοι τῶν ἄλλων ξένων ἐξελασθέντες
ἐκ τῆς πόλεως: καὶ λέγειν ἠξίου ταῦτα πρὸς τὴν ἑαυτοῦ
πόλιν ἕκαστον καὶ πράττειν, ὅπως παύσωνται τῆς
ὕβρεως Ῥωμαῖοι δίκας παρασχόντες τῆς παρανομίας. 
ταῦτ᾽ εἰπὼν καὶ παραθήξας ἀνθρώπους ἀγανακτοῦντας
ἐπὶ τῷ πάθει διέλυσε τὴν ἐκκλησίαν. <milestone unit="section" n="3" />ὡς δ᾽ ἀπαλλαγέντες 
εἰς τὰς ἑαυτῶν ἕκαστοι πατρίδας ἐδήλωσαν τοῖς
ἄλλοις τὸν προπηλακισμὸν ἐπὶ μεῖζον ἐξαίροντες τὰ
γενόμενα, ἠγανάκτει τε πᾶσα πόλις καὶ κατέχειν τὴν 
ὀργὴν οὐκ ἠδύνατο: διαπρεσβευομένη δ᾽ ἄλλη πρὸς
ἄλλην εἰς μίαν ἀγορὰν ἅπαντας ἠξίου Οὐολούσκους
συνιέναι, ἵνα κοινῇ χρήσαιντο γνώμῃ περὶ τοῦ πολέμου.
<milestone unit="section" n="4" />ἐγίνετο δὲ ταῦτα τοῦ Τύλλου μάλιστ᾽ ἐνάγοντος, καὶ 
συνῄεσαν ἐξ ἁπάσης πόλεως οἵ τ᾽ ἐν τοῖς τέλεσι καὶ 
<milestone unit="reiskpage" n="1512" />πολὺς ἄλλος ὄχλος εἰς τὴν Ἐχετρανῶν πόλιν: αὕτη
γὰρ ἐδόκει ἐν καλλίστῃ κεῖσθαι συνόδῳ ταῖς ἄλλαις
ἡ πόλις. ῥηθέντων δὲ πολλῶν λόγων, οὓς εἶπον οἱ
δυναστεύοντες ἐν ἑκάστῃ πόλει, ψῆφος ἀνεδόθη τοῖς
παροῦσι, καὶ ἦν ἡ νικῶσα γνώμη κινεῖν τὸν πόλεμον, 
ὡς Ῥωμαίων ἀρξάντων τῆς περὶ τὰς σπονδὰς παρανομίας.
</p></div2>

<div2 type="chapter" n="5" org="uniform" sample="complete">
<p><milestone unit="section" n="1" />
ὑπὲρ δὲ τοῦ τίνα χρὴ πολεμεῖν αὐτοῖς τρόπον
<pb id="v.3p.130" />
προθέντων σκοπεῖν τῶν ἐν τοῖς τέλεσι παρελθὼν ὁ
Τύλλος συνεβούλευσεν αὐτοῖς καλεῖν τὸν Μάρκιον καὶ
παρ᾽ ἐκείνου πυνθάνεσθαι, πῶς ἂν ἡ Ῥωμαίων καταλυθείη
δύναμις: κράτιστα γὰρ ἁπάντων ἀνθρώπων
εἰδέναι, πῇ τε κάμνει τὰ τῆς πόλεως πράγματα καὶ πῇ
μάλιστα ἔρρωται. ἐδόκει ταῦτα, καὶ αὐτίκα πάντες
ἐβόων καλεῖν τὸν ἄνδρα. καὶ ὁ Μάρκιος ἧς ἐβούλετο
ἀφορμῆς λαβόμενος ἀνέστη κατηφὴς καὶ δεδακρυμένος
καὶ μικρὸν ἐπισχὼν χρόνον τοιούτους διέθετο λόγους:
<milestone unit="section" n="2" /> εἰ μὲν ἡγούμην ὑμᾶς ἅπαντας ὅμοια γινώσκειν περὶ
τῆς ἐμῆς συμφορᾶς, οὐκ ἂν ὑπελάμβανον ἀναγκαῖον
εἶναι περὶ αὐτῆς ἀπολογεῖσθαι: ἐνθυμούμενος δ᾽, ὡς <milestone unit="reiskpage" n="1513" />
ἐν πολλοῖς καὶ διαφόροις ἤθεσιν εἰκός, εἶναί τινας,
οἷς παραστήσεται δόξα οὔτ᾽ ἀληθὴς οὔτε προσήκουσα
περὶ ἐμοῦ, ὡς οὐκ ἂν ἄτερ αἰτίας ἀληθοῦς καὶ δικαίας
ἐξήλασέ με ὁ δῆμος ἐκ τῆς πατρίδος, παντὸς μάλιστα
οἴομαι δεῖν πρῶτον ὑπὲρ τῆς ἐμῆς φυγῆς ἐν κοινῷ
<milestone unit="section" n="3" />πρὸς ἅπαντας ὑμᾶς ἀπολογήσασθαι. ἀλλ᾽ ἀνάσχεσθέ
μου, πρὸς θεῶν, καὶ οἱ κράτιστα ἐγνωκότες, ἃ πέπονθα
ὑπὸ τῶν ἐχθρῶν καὶ ὡς οὐ προσῆκόν μοι ταύτης πεπείραμαι
τῆς τύχης διεξιόντος, καὶ μὴ πρότερον ποθεῖτε,
ὅ τι χρὴ πράττειν ἀκοῦσαι, πρίν, ὁποῖός τις εἰμὶ ὁ
τὴν γνώμην ἀποδειξόμενος, ἐξετάσαι. ἔσται δὲ βραχὺς
ὁ περὶ αὐτῶν, κἂν πρόσωθεν ἄρξωμαι, λόγος. <milestone unit="section" n="4" />Ῥωμαίοις
τὸ μὲν ἐξ ἀρχῆς πολίτευμα ἦν μικτὸν ἔκ τε βασιλείας
καὶ ἀριστοκρατίας: ἔπειτα ὁ τελευταῖος βασιλεὺς Ταρκύνιος
τυραννίδα τὴν ἀρχὴν ἠξίου ποιεῖν. συστάντες
<pb id="v.3p.131" />
<milestone unit="reiskpage" n="1514" />οὖν ἐπ᾽ αὐτὸν οἱ τῆς ἀριστοκρατίας ἡγεμόνες ἐκεῖνον
μὲν ἐξέβαλον ἐκ τῆς πόλεως, αὐτοὶ δὲ τὰ κοινὰ κατέσχον
ἀρίστην καὶ σωφρονεστάτην, ὡς ἅπαντες ὁμολογοῦσι,
καταστησάμενοι πολιτείαν. χρόνοις δ᾽ οὐ πολλοῖς
τῶν νῦν πρότερον, ἀλλὰ τρίτον ἢ τέταρτον τοῦτ᾽ 
ἔτος οἱ πενέστατοί τε καὶ ἀργότατοι τῶν πολιτῶν πονηροῖς
χρησάμενοι προστάταις ἄλλα τε πολλὰ ἐξύβρισαν,
καὶ τελευτῶντες καταλύειν τὴν ἀριστοκρατίαν ἐπεχείρουν.
ἐφ᾽ οἷς ἅπαντες μὲν οἱ τῆς βουλῆς προεστηκότες
ἤχθοντο καί, ὅπως παύσωνται τῆς ὕβρεως οἱ 
<milestone unit="section" n="5" />κινοῦντες τὴν πολιτείαν, σκοπεῖν ἠξίουν. ὑπὲρ ἅπαντας 
δὲ τοὺς ἀριστοκρατικοὺς ἐκ μὲν τῶν πρεσβυτέρων
Ἄππιος ἀνὴρ πολλῶν ἄξιος ἕνεκεν ἐπαινεῖσθαι, ἐκ δὲ
τῶν νεωτέρων ἐγώ: καὶ λόγους ἐποιούμεθα διὰ παντὸς
ἐπὶ τῆς βουλῆς ἐλευθέρους οὐ δήμῳ πολεμοῦντες, ἀλλὰ 
πονηροκρατίαν ὑφορώμενοι, οὐδὲ καταδουλώσασθαί τινα
βουλόμενοι Ῥωμαίων, ἀλλὰ τὸ μὲν ἐλεύθερον ἅπασιν
<milestone unit="reiskpage" n="1515" />ἀξιοῦντες ὑπάρχειν, τὴν δὲ προστασίαν τῶν κοινῶν
ἀποδεδόσθαι τοῖς κρείττοσι.
</p></div2>

<div2 type="chapter" n="6" org="uniform" sample="complete">
<p><milestone unit="section" n="1" />
ταῦθ᾽ ὁρῶντες οἱ πονηρότατοι τοῦ πλήθους 
ἐκεῖνοι προστάται πρώτους ἔγνωσαν ἡμᾶς τοὺς φανερώτατα
ἐναντιουμένους σφίσιν ἐκποδὼν ποιήσασθαι,
οὐχ ἅμ᾽ ἀμ᾽ ἀμφοτέροις ἐπιχειρήσαντες, ἵνα μὴ ἐπίφθονόν
τε καὶ βαρὺ τὸ πρᾶγμα γένηται, ἀλλ᾽ ἀπ᾽ ἐμοῦ τοῦ
νεωτέρου τε καὶ εὐμεταχειριστοτέρου ἀρξάμενοι. τὸ 
μὲν οὖν πρῶτον ἄκριτόν με ἐπεχείρησαν ἀπολέσαι,
<pb id="v.3p.132" />
ἔπειτ᾽ ἔκδοτον παρὰ τῆς βουλῆς ἠξίουν ἐπὶ θανάτῳ
λαβεῖν: ἀποτυχόντες δ᾽ ἀμφοτέρων προὐκαλέσαντο ἐπὶ
δίκην, ἣν αὐτοὶ δικάσειν ἔμελλον, τυραννίδος ἐπιβαλόντες
αἰτίαν. <milestone unit="section" n="2" />καὶ οὐδὲ τοῦτ᾽ ἔμαθον, ὅτι δήμῳ τύραννος
οὐδεὶς πολεμεῖ μετὰ τῶν ἀρίστων συστάς, ἀλλὰ
τἀναντία μετὰ τοῦ δήμου τὸ κράτιστον ἐκ τῆς πόλεως
ἀναιρεῖ μέρος: δικαστήριόν τ᾽ οὐχ ὅπερ ἦν πάτριον
ἀπέδωκάν μοι τὴν λοχῖτιν καλέσαντες ἐκκλησίαν, ἀλλ᾽ <milestone unit="reiskpage" n="1516" />
ὃ πάντες ὁμολογοῦσι πονηρότατον εἶναι <del status="unremarkable">δικαστήριον</del>
καὶ ἐπ᾽ ἐμοῦ πρώτου καὶ μόνου γενόμενον, ἐν ᾧ πλέον
ἔχειν ἔμελλον οἱ θῆτες καὶ ἀνέστιοι καὶ τοῖς ἀλλοτρίοις
ἐπιβουλεύοντες βίοις τῶν ἀγαθῶν καὶ δικαίων καὶ τὰ
<milestone unit="section" n="3" />κοινὰ σώζεσθαι βουλομένων. τοσοῦτο δ᾽ ἄρα μοι περιῆν
τοῦ μηδὲν ἀδικεῖν, ὥστ᾽ ἐν ὄχλῳ κρινόμενος, οὗ
τὸ πλέον μισόχρηστον ἦν καὶ διὰ τοῦτ᾽ ἐχθρὸν ἐμοί,
δυσὶ μόνον ἑάλων ψήφοις ἀποτιθεμένων τὴν ἐξουσίαν
τῶν δημάρχων, εἰ μὴ καταδικασθείην ἐγώ, καὶ τὰ
ἔσχατα πείσεσθαι πρὸς ἐμοῦ λεγόντων καὶ πάσῃ σπουδῇ
καὶ προθυμίᾳ παρὰ τὸν ἀγῶνα κατ᾽ ἐμοῦ χρησαμένων.
<milestone unit="section" n="4" /> τοιαῦτα δὴ πεπονθὼς ἐγὼ πρὸς τῶν ἐμαυτοῦ πολιτῶν
ἀβίωτον ἡγησάμην τὸν λοιπὸν ἔσεσθαί μοι βίον,
εἰ μὴ λάβοιμι παρ᾽ αὐτῶν δίκας: καὶ διὰ τοῦτ᾽ ἐξόν
μοι ζῆν ἀπραγμόνως, εἴτ᾽ ἐν ταῖς Λατίνων πόλεσιν
ἠβουλόμην κατὰ τὸ συγγενές, εἴτ᾽ ἐν ταῖς νεοκτίστοις,
ἅς οἱ πατέρες ἡμῶν ἀπῴκισαν, οὐκ ἠβουλήθην, ἐφ᾽
ὑμᾶς δὲ κατέφυγον, οὓς ἠπιστάμην πλεῖστά θ᾽ ὑπὸ <milestone unit="reiskpage" n="1517" />
<pb id="v.3p.133" />
Ῥωμαίων ἠδικημένους καὶ μάλιστ᾽ αὐτοῖς ἀπεχθομένους,
ἵνα κοινῇ μεθ᾽ ὑμῶν τιμωρησαίμην αὐτούς, ὅση μοι
δύναμις, λόγοις τ᾽, ἔνθα δεῖ λόγων, καὶ ἔργοις, ὅταν
ἔργων δέῃ. χάριν τε τὴν μεγάλην <add>ὑμῖν</add> οἶδα τῆς
θ᾽ ὑποδοχῆς μου καὶ ἔτι μᾶλλον τῆς τιμῆς, ᾗ με τιμᾶτε 
οὐθὲν οὔτε μνησικακήσαντες οὔθ᾽ ὑπολογισάμενοι
ὧν ὑπ᾽ ἐμοῦ πολεμίου ποτὲ ὄντος ἐπάθετε κατὰ τοὺς πολέμους.
</p></div2>

<div2 type="chapter" n="7" org="uniform" sample="complete">
<p><milestone unit="section" n="1" />
φέρε δή, τίς ἂν εἴην ἀνήρ, εἰ δόξης καὶ τιμῶν,
ὧν προσῆκέ μοι παρὰ τοῖς ἐμαυτοῦ πολίταις 
τυγχάνειν, παρὰ τῶν εὖ παθόντων ἀποστερηθείς, πρὸς
δὲ τούτοις πατρίδος τε καὶ οἴκου καὶ φίλων καὶ θεῶν
πατρῴων καὶ τάφων προγονικῶν καὶ παντὸς ἄλλου
ἀπελασθεὶς ἀγαθοῦ, παρ᾽ ὑμῖν δ᾽ ἅπαντα ταῦθ᾽ εὑρών,
οἷς ἐκείνων χάριν ἐπολέμουν, εἰ μὴ γενοίμην χαλεπὸς 
μὲν οἷς ἀντὶ πολιτῶν ἐχθροῖς κέχρημαι, χρηστὸς δ᾽
οἷς ἀντὶ πολεμίων φίλοις; ἀλλ᾽ ἔγωγ᾽ οὐδ᾽ ἐν ἀνδρὸς
<milestone unit="reiskpage" n="1518" />μοίρᾳ θείην ἄν, ὅστις μήτε τὸ πολεμοῦν δι᾽ ὀργῆς ἔχει
μήτε τὸ σῶζον ἑαυτὸν δι᾽ εὐνοίας. πατρίδα θ᾽ ἡγοῦμαι
οὐ τὴν ἀπαρνησαμένην με πόλιν, ἀλλ᾽ ἧς ἀλλότριος 
<milestone unit="section" n="2" />ὢν πολίτης γέγονα, γῆν τ᾽ οὐκ ἐν ᾗ ἠδίκημαι φίλην, 
ἀλλ᾽ ἐν ᾗ τὸ ἀσφαλὲς ἔχω. καὶ ἂν θεός τε συλλαμβάνῃ
καὶ τὰ ὑμέτερα ὡς εἰκὸς πρόθυμα ᾖ, μεγάλην καὶ ταχεῖαν
<pb id="v.3p.134" />
ἐλπίζω γενήσεσθαι <add>τὴν</add> μεταβολήν. εὖ γὰρ
ἴστε, ὅτι πολλῶν ἤδη πολεμίων πειραθέντες Ῥωμαῖοι
οὐθένας μᾶλλον ἔδεισαν ὑμῶν, οὐδ᾽ ἐστίν, ἐφ᾽ ᾧ μᾶλλον
σπουδάζοντες διατελοῦσιν ἢ ὅπως τὸ ὑμέτερον
 ἔθνος ἀσθενὲς ἀποδείξουσι. <milestone unit="section" n="3" />καὶ διὰ τοῦτο τὰς μὲν
πολέμῳ λαβόντες ὑμῶν ἔχουσι πόλεις, τὰς δὲ φιλίας
ἐλπίδι παρακρουσάμενοι, ἵνα μὴ καθ᾽ ἓν ἅπαντες γενόμενοι
κοινὸν ἐξενέγκητε κατ᾽ αὐτῶν πόλεμον. ἐὰν οὖν
τἀναντία ὑμεῖς ἀντιφιλοτιμούμενοι διατελῆτε καὶ μίαν
ἅπαντες ἔχητε <add>περὶ</add> τοῦ πολέμου γνώμην, ὃ ποιεῖτε <milestone unit="reiskpage" n="1519" />
νυνί, ῥᾳδίως αὐτῶν τὸ κράτος παύσετε.
</p></div2>

<div2 type="chapter" n="8" org="uniform" sample="complete">
<p><milestone unit="section" n="1" />
ὃν δὲ τρόπον ἀγωνιεῖσθε καὶ πῶς χρήσεσθε
τοῖς πράγμασιν, ἐπειδὴ γνώμην ἀξιοῦτέ με ἀποφήνασθαι,
εἴτ᾽ ἐμπειρίαν μοι μαρτυροῦντες εἴτ᾽ εὔνοιαν εἴτε
καὶ ἀμφότερα, φράσω καὶ οὐκ ἀποκρύψομαι. πρῶτον
μὲν οὖν ὑμῖν παραινῶ σκοπεῖν, ὅπως εὐσεβῆ καὶ δικαίαν
πορίσησθε τοῦ πολέμου πρόφασιν. εὐσεβὴς δὲ
καὶ δικαία τοῦ πολέμου πρόφασις, ἥτις ἂν γένοιτο καὶ
<milestone unit="section" n="2" />ἅμα συμφέρουσα ὑμῖν, ἀκούσατέ μου. Ῥωμαίοις ἡ μὲν
ἐξ ἀρχῆς ὑπάρξασα γῆ βραχεῖά ἐστι καὶ λυπρά, ἡ δ᾽
ἐπίκτητος, ἣν τοὺς περιοίκους ἀφελόμενοι <add>ἔχουσι</add>,
πολλὴ καὶ ἀγαθή: καὶ εἰ τῶν ἠδικημένων ἕκαστοι τὴν
ἑαυτῶν ἀξιοῖεν ἀπολαβεῖν, οὐδὲν οὕτως μικρὸν οὐδ᾽
ἀσθενὲς οὐδ᾽ ἄπορον, ὡς τὸ Ῥωμαίων ἄστυ γενήσεται.
<pb id="v.3p.135" />
<milestone unit="section" n="3" /><milestone unit="reiskpage" n="1520" />τούτου δ᾽ οἴομαι δεῖν ὑμᾶς ἄρξαι. πέμπετε οὖν πρέσβεις 
ὡς αὐτοὺς ἀπαιτοῦντες ἃς κατέχουσιν ὑμῶν πόλεις
καὶ ὅσα τείχη ἐν τῇ ὑμετέρᾳ γῇ ἐνετειχίσαντο
ἀξιοῦντες ἐκλιπεῖν, καὶ εἴ τι ἄλλο βίᾳ σφετερισάμενοι
τῶν ὑμετέρων ἔχουσι πείθοντες ἀποδιδόναι. πολέμου 
δὲ μήπω ἄρχετε, πρὶν ἢ λαβεῖν τὰς παρ᾽ αὐτῶν ἀποκρίσεις.
ἐὰν γὰρ ταῦτα ποιήσητε, δυεῖν ὧν βούλεσθε
ὑπάρξει θάτερον ὑμῖν: ἢ τὰ ἑαυτῶν ἀπολήψεσθε ἄνευ
κινδύνων καὶ δαπάνης, ἢ καλὴν καὶ δικαίαν πρόφασιν
εἰληφότες ἔσεσθε τοῦ πολέμου. τὸ γὰρ μὴ τῶν ἀλλοτρίων 
ἐπιθυμεῖν, ἀλλὰ τὰ ἑαυτῶν ἀπαιτεῖν καὶ μὴ
τυγχάνοντας τούτου πολεμεῖν, ἅπαντες ἂν ὁμολογήσουσιν
εἶναι καλόν. <milestone unit="section" n="4" />φέρε δή, τί ποιήσειν οἴεσθε Ῥωμαίους 
ταῦθ᾽ ὑμῶν προελομένων; πότερον ἀποδώσειν τὰ χωρία
ὑμῖν; καὶ τί κωλύσει πάντων αὐτοὺς ἀποστῆναι τῶν 
ἀλλοτρίων; ἥξουσι γὰρ Αἰκανοί τε καὶ Ἀλβανοὶ καὶ
Τυρρηνοὶ καὶ πολλοὶ ἄλλοι τὴν ἑαυτῶν ἕκαστοι γῆν
<milestone unit="reiskpage" n="1521" />ἀποληψόμενοι. ἢ καθέξειν τὰ χωρία καὶ μηθὲν τῶν
δικαίων ποιήσειν; ὅπερ ἐγὼ νομίζω. οὐκοῦν ἀδικεῖσθαι
πρότεροι λέγοντες ὑπ᾽ αὐτῶν κατὰ τὸ ἀναγκαῖον 
ἐπὶ τὰ ὅπλα χωρήσετε καὶ συμμάχους ἕξετε, ὅσοι τὰ
ἑαυτῶν ἀφαιρεθέντες ἀπεγνώκασιν ἄλλως ἂν ἔτι αὐτὰ
<milestone unit="section" n="5" />ἢ πολεμοῦντες οὐκ ἀπολήψεσθαι. κράτιστος δ᾽ ὁ καιρὸς 
καὶ οἷος οὐκ ἕτερος ἐπιθέσθαι Ῥωμαίοις, ὃν ἡ
<pb id="v.3p.136" />
τύχη τοῖς ἀδικουμένοις οὐδ᾽ ἂν ἐλπισθέντα παρεσκεύασεν,
ἐν ᾧ στασιάζουσι καὶ ὑποπτεύουσιν ἀλλήλους καὶ
ἡγεμόνας ἔχουσιν ἀπείρους πολέμου. ἃ μὲν οὖν ὑποτίθεσθαι
ἔδει λόγοις καὶ παραινεῖν φίλοις, μετὰ πάσης
εὐνοίας καὶ πίστεως εἰρημένα ὑπ᾽ ἐμοῦ, ταῦτ᾽ ἐστίν,
ἃ δὲ παρ᾽ αὐτὰ τὰ ἔργα ἑκάστοτε προορᾶσθαί τε καὶ
μηχανᾶσθαι δεήσει, τοῖς ἡγεμόσι τῆς δυνάμεως ἐπιτρέψατε
διανοεῖσθαι. <milestone unit="section" n="6" />πρόθυμον γὰρ καὶ τοὐμὸν ἔσται, <milestone unit="reiskpage" n="1522" />
ἐν ᾧ ἄν με τάττητε τόπῳ, καὶ πειράσομαι μηδενὸς
εἶναι χείρων μήτε στρατιώτου μήτε λοχαγοῦ μήτε ἡγεμόνος:
ἀλλὰ καταχρῆσθέ μοι λαβόντες, ὅπου ἂν μέλλω
τι ὑμᾶς ὠφελήσειν, καὶ εὖ ἴστε ὅτι, εἰ πολεμῶν ὑμῖν
μεγάλα βλάπτειν δυνατὸς ἦν, καὶ σὺν ὑμῖν ἀγωνιζόμενος
μεγάλα δυνήσομαι ὠφελεῖν.
</p></div2>

<div2 type="chapter" n="9" org="uniform" sample="complete">
<p><milestone unit="section" n="1" />
τοιαῦτα μὲν ὁ Μάρκιος εἶπεν. οἱ δὲ Οὐολοῦσκοι
λέγοντός τε τοῦ ἀνδρὸς ἔτι δῆλοι ἦσαν ἀγάμενοι
τοὺς λόγους, καὶ ἐπειδὴ ἐπαύσατο μεγάλῃ βοῇ
πάντες ἐπεσήμηναν ὡς τὰ κράτιστα ὑποθεμένῳ λόγον
τ᾽ οὐθενὶ προθέντες ἐπικυροῦσι τὴν γνώμην. γραφέντος
δὲ τοῦ δόγματος εὐθὺς ἐξ ἑκάστης πόλεως τοὺς
ἐπιφανεστάτους ἄνδρας ἑλόμενοι πρεσβευτὰς εἰς τὴν
Ῥώμην ἀπέστειλαν: τῷ δὲ Μαρκίῳ ψηφίζονται βουλῆς
τε μετουσίαν ἐν ἁπάσῃ πόλει καὶ ἀρχὰς ἐξεῖναι πανταχόσε
μετιέναι καὶ τῶν ἄλλων, ὁπόσα τιμιώτατα ἦν παρ᾽
<milestone unit="section" n="2" /> αὐτοῖς, μετέχειν. καὶ πρὶν ἢ τὰς Ῥωμαίων ἀποκρίσεις <milestone unit="reiskpage" n="1523" />
<pb id="v.3p.137" />
ἀναμεῖναι, πάντες ἔργου εἴχοντο παρασκευαζόμενοι τὰ
πολέμια: ὅσοι τ᾽ ἦσαν αὐτῶν ἄθυμοι τέως κακωθέντες
ἐν ταῖς προτέραις μάχαις, τότε πάντες ἐπερρώσθησαν
ὡς τὴν Ῥωμαίων καθαιρήσοντες ἰσχύν. <milestone unit="section" n="3" />οἱ δ᾽ εἰς τὴν 
Ῥώμην ἀποσταλέντες ὑπ᾽ αὐτῶν πρέσβεις καταστάντες 
ἐπὶ τὴν βουλὴν ἔλεγον: ὅτι Οὐολούσκοις περὶ πολλοῦ
ἐστι καταλύσασθαι τὰ πρὸς Ῥωμαίους ἐγκλήματα καὶ
τὸν λοιπὸν χρόνον εἶναι φίλοις καὶ συμμάχοις ἄνευ
δόλου καὶ ἀπάτης. ἔσεσθαι δὲ τὸ πιστὸν αὐτοῖς τῆς
φιλίας βέβαιον ἀπέφαινον, εἰ κομίσαιντο γῆν τε τὴν 
ἑαυτῶν καὶ πόλεις, ἃς ὑπὸ Ῥωμαίων ἀφῃρέθησαν: ἄλλως
δ᾽ οὔτ᾽ εἰρήνην οὔτε φιλότητα βεβαίαν ὑπάρξειν αὐτοῖς:
τὸ γὰρ ἀδικούμενον ἀεὶ πολέμιον εἶναι τῷ πλημμελοῦντι
φύσει. ἠξίουν τε μὴ καταστῆσαι σφᾶς εἰς
ἀνάγκην πολέμου τῶν δικαίων ἀποτυγχάνοντας. 
</p></div2>

<div2 type="chapter" n="10" org="uniform" sample="complete">
<p><milestone unit="section" n="1" />
ὡς δὲ ταῦτ᾽ εἶπον οἱ πρέσβεις, ἐβουλεύοντο
κατὰ σφᾶς οἱ σύνεδροι μεταστησάμενοι τοὺς ἄνδρας,
<milestone unit="reiskpage" n="1524" />καὶ ἐπειδὴ ἔκριναν ἃς χρὴ ἀποκρίσεις ποιήσασθαι, καλέσαντες
αὐτοὺς πάλιν ἐπὶ τὸν σύλλογον ταύτην ἔδοσαν
τὴν ἀπόφασιν. οὐ λανθάνετε ἡμᾶς, ὦ Οὐολοῦσκοι, 
φιλίας μὲν οὐδὲν δεόμενοι, πρόφασιν δ᾽ εὐπρεπῆ λαβεῖν
βουλόμενοι τοῦ πολέμου. ἃ γὰρ ἥκετε παρ᾽ ἡμῶν ἀπαιτοῦντες,
καλῶς ἐπίστασθε οὐδέποτε ληψόμενοι: χρῄζετε
γὰρ ἀδίκων τε καὶ ἀδυνάτων. <milestone unit="section" n="2" />εἰ μὲν οὖν δόντες ἡμῖν 
τὰ χωρία ἔπειτα μεταδόξαν ὑμῖν νῦν ἀπαιτεῖτε, ἀδικεῖσθε 
<pb id="v.3p.138" />
μὴ κομιζόμενοι, εἰ δὲ πολέμῳ ἀφαιρεθέντες οὐκέτι
αὐτῶν ὄντες κύριοι, ἀδικεῖτε τῶν ἀλλοτρίων ἐφιέμενοι.
ἡμεῖς δὲ κρατίστας ἡγούμεθα κτήσεις, ἃς ἂν
πολέμῳ κρατήσαντες λάβωμεν, οὔτε πρῶτοι καταστησάμενοι
νόμον τόνδε οὔτε αὐτὸν ἀνθρώπων ἡγούμενοι
εἶναι μᾶλλον ἢ οὐχὶ θεῶν: ἅπαντάς τε καὶ Ἕλληνας
καὶ βαρβάρους εἰδότες αὐτῷ χρωμένους οὐκ ἂν ἐνδοίημεν
ὑμῖν μαλακὸν οὐδὲν οὐδ᾽ ἂν ἀποσταίημεν ἔτι τῶν
δορικτήτων. <milestone unit="section" n="3" />πολλὴ γὰρ ἂν εἴη κακότης, εἴ τις ἃ μετ᾽
ἀρετῆς καὶ ἀνδρείας ἐκτήσατο, ταῦθ᾽ ὑπὸ μωρίας τε
καὶ δειλίας ἀφαιρεθείη. πολεμεῖν τ᾽ οὔτε μὴ βουλομένους <milestone unit="reiskpage" n="1525" />
ὑμᾶς ἀναγκάζομεν, οὔτε προθυμουμένους παραιτούμεθα,
ἂν δ᾽ ἄρξησθε ἀμυνούμεθα. ταῦτα Οὐολούσκοις
ἀπαγγέλλετε καὶ λέγετε, ὅτι λήψονται μὲν πρότεροι
τὰ ὅπλ᾽ ἐκεῖνοι, θήσομεν δ᾽ ἡμεῖς ὕστεροι.
</p></div2>

<div2 type="chapter" n="11" org="uniform" sample="complete">
<p><milestone unit="section" n="1" />
ταύτας οἱ πρέσβεις τὰς ἀποκρίσεις λαβόντες
ἀπήγγειλαν τῷ πλήθει τῶν Οὐολούσκων. συναχθείσης
οὖν αὖθις ἐκκλησίας μετὰ τοῦτο κυροῦται δόγμα κοινὸν
τοῦ ἔθνους προειπεῖν Ῥωμαίοις τὸν πόλεμον. ἔπειθ᾽
αἱροῦνται στρατηγοὺς αὐτοκράτορας τοῦ πολέμου Τύλλον
τε καὶ Μάρκιον δυνάμεις τε ψηφίζονται καταγράφειν
καὶ χρήματ᾽ εἰσφέρειν καὶ τἆλλα παρασκευάσασθαι,
<milestone unit="section" n="2" />ὅσων ὑπελάμβανον δεήσειν τῷ πολέμῳ. μελλούσης δὲ
διαλύεσθαι τῆς ἐκκλησίας ἀναστὰς ὁ Μάρκιος ἔφησεν:
<pb id="v.3p.139" />
<milestone unit="reiskpage" n="1526" />α μὲν ἐψήφισται τὸ κοινὸν ὑμῶν, ἔχει καλῶς καὶ γινέσθω
κατὰ τὸν οἰκεῖον ἕκαστα καιρόν: ἐν ὅσῳ δὲ τὰ
στρατεύματα μέλλετε καταγράφειν καὶ τἆλλα εὐτρεπίζειν
ἕξοντά τινας ὥσπερ εἰκὸς ἀσχολίας καὶ διατριβάς, ἐγὼ
καὶ Τύλλος ἔργου ἐχώμεθα. ὅσοις οὖν ὑμῶν βουλομένοις 
ἐστὶ προνομεῦσαι τὴν τῶν πολεμίων καὶ πολλὴν
ἀποτεμέσθαι λείαν, ἴτε σὺν ἡμῖν. ὑποδέχομαι δ᾽ ὑμῖν,
ἐὰν θεὸς συλλάβῃ, πολλὰς καὶ καλὰς δώσειν ὡφελείας.
<milestone unit="section" n="3" />ἔτι γὰρ ἀπαράσκευοί εἰσι Ῥωμαῖοι δύναμιν οὔπω συνεστηκυῖαν 
ὁρῶντες ὑμετέραν, ὥστ᾽ ἀδεῶς ἡμῖν ὑπάρξει 
πᾶσαν ὅσην ἂν βουλώμεθα τῆς ἐκείνων χώρας καταδραμεῖν.
</p></div2>

<div2 type="chapter" n="12" org="uniform" sample="complete">
<p><milestone unit="section" n="1" />
ἀποδεξαμένων δὲ καὶ ταύτην τὴν γνώμην τῶν
Οὐολούσκων ἐξῄεσαν οἱ στρατηγοὶ διὰ ταχέων, πρὶν
ἔκπυστα γενέσθαι Ῥωμαίοις τὰ βουλεύματα, πολλὴν 
ἐπαγόμενοι στρατιὰν ἑκούσιον: ἧς μέρος μὲν ὁ Τύλλος
<milestone unit="reiskpage" n="1527" />ἔχων εἰς τὴν Λατίνων χώραν ἐνέβαλεν, ἵνα περισπάσειε
τῶν πολεμίων τὴν ἐκεῖθεν ἐπικουρίαν, τὸ δὲ λοιπὸν
ὁ Μάρκιος ἄγων ἐπὶ τὴν Ῥωμαίων ἤλασεν. <milestone unit="section" n="2" />οἷα 
δ᾽ ἀπροσδοκήτου <add>τοῦ</add> κακοῦ τοῖς κατὰ τὴν χώραν 
διατρίβουσιν ἐπιπεσόντος πολλὰ μὲν ἑάλω σώματα Ῥωμαίων
ἐλεύθερα, πολλὰ δ᾽ ἀνδράποδα, βοῶν τε καὶ
ὑποζυγίων καὶ τῶν ἄλλων βοσκημάτων χρῆμα οὐκ ὀλίγον:
σῖτός θ᾽ ὅσος ἐγκατελήφθη καὶ σίδηρος καὶ ὅσοις
ἄλλοις χώρα γεωργεῖται, τὰ μὲν ἡρπάσθη, τὰ δὲ διεφθάρη. 
τελευτῶντες γὰρ καὶ πῦρ εἰς τὰς αὐλὰς φέροντες
ἐνέβαλλον Οὐολοῦσκοι, ὥστε πολλοῦ χρόνου μηδ᾽
<pb id="v.3p.140" />
<milestone unit="section" n="3" />ἀναλαβεῖν αὐτὰς δύνασθαι τοὺς ἀποβαλόντας. μάλιστα
δὲ τοῦτ᾽ ἔπασχον αἱ τῶν δημοτῶν κτήσεις, αἱ δὲ τῶν
πατρικίων ἔμειναν ἀσινεῖς: εἰ δέ τινες ἐβλάβησαν, εἰς
ἀνδράποδα καὶ βοσκήματα ἔδοξαν βλαβῆναι. τοῦτο γὰρ
ὑπὸ τοῦ Μαρκίου παρηγγέλλετο τοῖς Οὐολούσκοις, ἵνα
δἰ ὑποψίας ἔτι μᾶλλον οἱ πατρίκιοι γένοιντο τοῖς δημοτικοῖς <milestone unit="reiskpage" n="1528" />
καὶ μὴ ἐξαιρεθείη τὸ στασιάζον ἐκ τῆς πόλεως,
<milestone unit="section" n="4" />ὅπερ καὶ συνέβη. ὡς γὰρ ἠγγέλθη τοῖς Ῥωμαίοις
ἡ καταδρομὴ τῆς χώρας, καὶ ἔγνωσαν οὐκ ἐξ ἴσου γεγονυῖαν
ἅπασι τὴν συμφοράν, κατεβόων μὲν τῶν πλουσίων
οἱ πένητες ὡς ἐπαγόντων σφίσι τὸν Μάρκιον,
ἀπελογοῦντο δ᾽ οἱ πατρίκιοι καὶ κακουργίαν τινὰ τοῦ
στρατηγοῦ ταύτην ἀπέφαινον. βοηθεῖν δὲ τοῖς ἀπολλυμένοις
ἢ σώζειν τὰ περιόντα δι᾽ ὑποψίαν τ᾽ ἀλλήλων
καὶ δέος προδοσίας οὐθεὶς ἠξίου: ὥστε κατὰ πολλὴν
ἄδειαν ὁ Μάρκιος ἀπῆγε τὴν στρατιὰν καὶ κατέστησεν
ἅπαντας ἐπὶ τὰ οἰκεῖα παθόντας μὲν οὐδὲν δεινόν,
δράσαντας δ᾽ ὅσα ἠξίουν, καὶ πολλῶν εὐπορήσαντας
χρημάτων. <milestone unit="section" n="5" />ἧκε δὲ καὶ ὁ Τύλλος ὀλίγον ὕστερον ἐκ
τῆς Λατίνων χώρας πολλὰς ἐπαγόμενος ὠφελείας: οὐδὲ
γὰρ ἐκεῖ δύναμιν ἔσχον ὁμόσε χωρεῖν τοῖς πολεμίοις
<del status="unremarkable">μαχησόμενοι</del> ἀπαράσκευοί τ᾽ ὄντες καὶ παρ᾽ ἐλπίδα
τοῦ δεινοῦ σφίσιν ἐπιπεσόντος. ἐκ δὲ τούτου πᾶσα
πόλις ἐπῆρτο ταῖς ἐλπίσι, καὶ θᾶττον ἢ ὡς ἄν τις <milestone unit="reiskpage" n="1529" />
ὑπέλαβεν ἥ τε καταγραφὴ τῶν στρατιωτῶν ἐγίνετο, καὶ
τἆλλα ὑπηρετεῖτο, ὅσων τοῖς στρατηγοῖς ἔδει.
<pb id="v.3p.141" />
</p></div2>

<div2 type="chapter" n="13" org="uniform" sample="complete">
<p><milestone unit="section" n="1" />
ἐπειδὴ δὲ συνῆκτο ἤδη πᾶσα ἡ δύναμις,
ἐβουλεύετο μετὰ τοῦ συνάρχοντος ὁ Μάρκιος, ὅπως
χρηστέον τοῖς λοιποῖς πράγμασιν. ἔφη δ᾽ οὖν λέγων:
ἐμοὶ δοκεῖ, ὦ Τύλλε, κράτιστον εἶναι νείμασθαι τὰς
δυνάμεις ἡμᾶς διχῇ: ἔπειτα τὸν μὲν ἕτερον ἡμῶν ἄγοντα 
τοὺς ἀκμαιοτάτους καὶ προθυμοτάτους ὁμόσε χωρεῖν
τοῖς πολεμίοις <del status="unremarkable">μαχησόμενον</del>, καὶ εἰ μὲν ὑπομενοῦσιν
εἰς χεῖρας ἡμῖν ἰέναι μιᾷ κρῖναι τὸν ἀγῶνα μάχῃ, εἰ
δ᾽ ἀποκνήσουσιν, ὡς ἐγὼ πείθομαι, στρατιᾷ νεοσυλλέκτῳ
καὶ ἡγεμόσιν ἀπείροις πολέμου τὸν ὑπὲρ τῶν ὅλων 
κίνδυνον ἐπιτρέπειν, τήν τε χώραν αὐτῶν ἐπιόντα
πορθεῖν καὶ τοὺς συμμάχους περισπᾶν καὶ τὰς ἀποικίας
<milestone unit="reiskpage" n="1530" />ἀναιρεῖν καὶ πᾶν ἄλλο κακὸν ὅ τι δύναιτο ποιεῖν.
<milestone unit="section" n="2" />τὸν δ᾽ ἕτερον ἐνθάδε ὑπομένοντα φυλακὴν ποιεῖσθαι 
τῆς τε χώρας καὶ τῶν πόλεων, μὴ λάθωσιν ἀφυλάκτοις 
ἐπιπεσόντες αὐτοῖς οἱ πολέμιοι, καὶ πρᾶγμα αἴσχιστον
πάθωμεν, ἐν ᾧ τῶν ἀπόντων ἐφιέμεθα τὰ παρόντα
ἀφαιρεθέντες. ἀλλὰ χρὴ τὸν ἐνθάδε ὑπομένοντα ἤδη
τείχη τ᾽ ἀνορθοῦν, ὅσα πέπτωκε, καὶ τάφρους ἀνακαθαίρειν
καὶ φρούρια ὀχυροῦν, ἵνα τοῖς γεωργοῦσι τὴν 
χώραν ὑπάρχωσι καταφυγαί, στρατιάν τ᾽ ἄλλην προσκαταγράφειν
καὶ τροφὰς τοῖς ἔξω οὖσιν ἐπιχορηγεῖν
καὶ ὅπλα χαλκεύειν καὶ εἴ τι ἄλλο ἀναγκαῖον ἔσται
πρᾶγμα ὀξέως ὑπηρετεῖν. <milestone unit="section" n="3" />δίδωμι δέ σοι τὴν αἵρεσιν, 
εἴτε τῆς ὑπερορίου στρατιᾶς εἴτε τῆς ἐνθάδε ὑπομενούσης 
ἐθέλεις στρατηγεῖν. ταῦτα λέγοντος αὐτοῦ σφόδρα
<pb id="v.3p.142" />
ἠγάσθη τὴν γνώμην ὁ Τύλλος, καὶ τὸ δραστήριον τοῦ
ἀνδρὸς εἰδὼς καὶ ἐπιτυχὲς ἐπέτρεψεν ἐκείνῳ τῆς ἔξω
στρατιᾶς ἄρχειν.
</p></div2>

<div2 type="chapter" n="14" org="uniform" sample="complete">
<p><milestone unit="section" n="1" />
καὶ ὁ Μάρκιος οὐθὲν ἔτι διαμελλήσας ἧκεν <milestone unit="reiskpage" n="1531" />
ἄγων τὴν δύναμιν ἐπὶ Κιρκαίαν πόλιν, ἐν ᾗ κληροῦχοι
Ῥωμαίων ἦσαν ἅμα τοῖς ἐπιχωρίοις πολιτευόμενοι, καὶ
παραλαμβάνει τὴν πόλιν ἐξ ἐφόδου. ὡς γὰρ ἔγνωσαν
οἱ Κιρκαῖοι κρατουμένην σφῶν τὴν χώραν καὶ προσάγουσαν
τῷ τείχει τὴν στρατιάν, ἀνοίξαντες τὰς πύλας
ἐξῄεσαν ὁμόσε τοῖς πολεμίοις ἄνοπλοι παραλαβεῖν τὴν
πόλιν ἀξιοῦντες: ὅπερ αὐτοῖς αἴτιον τοῦ μηδὲν παθεῖν
ἀνήκεστον ἐγένετο. <milestone unit="section" n="2" />οὔτε γὰρ αὐτῶν ἀπέκτεινεν ὁ στρατηγὸς
οὐδένα, οὔτ᾽ ἐξήλασεν ἐκ τῆς πόλεως: ἐσθῆτα
δὲ τοῖς στρατιώταις καὶ τροφὰς εἰς μῆνα ἱκανὰς καὶ
ἀργύριόν τι μέτριον λαβὼν ἀπῆγε τὴν δύναμιν ὀλίγην
μοῖραν ἐν τῇ πόλει καταλιπὼν τῆς τ᾽ ἀσφαλείας τῶν
ἐνοικούντων ἕνεκα, μή τι ὑπὸ Ῥωμαίων πάθωσι κακόν,
<milestone unit="section" n="3" />καὶ τοῦ μηδὲν ὕστερον νεωτερίσαι. εἰς δὲ τὴν Ῥώμην
ὡς ἠγγέλθη τὰ γενόμενα πολὺ πλείων ταραχὴ καὶ θόρυβος
ἦν τῶν μὲν πατρικίων τὸν δῆμον ἐχόντων δι᾽ αἰτίας, ὅτι πολεμιστὴν ἄνδρα καὶ δραστήριον καὶ φρονήματος
εὐγενοῦς μεστὸν ψευδεῖ περιβαλόντες αἰτίᾳ
τῆς πόλεως ἀπήλασαν καὶ παρεσκεύασαν ἡγεμόνα Οὐολούσκοις
γενέσθαι: <milestone unit="section" n="4" />τῶν δὲ προεστηκότων τοῦ δήμου
κατηγορίας τοῦ συνεδρίου ποιουμένων καὶ τὸ πρᾶγμα <milestone unit="reiskpage" n="1532" />
ὅλον ἐξ ἐπιβουλῆς ὑπ᾽ ἐκείνων κατεσκευάσθαι λεγόντων
<pb id="v.3p.143" />
τόν τε πόλεμον οὐ κοινὸν ἅπασιν, ἀλλὰ σφίσι μόνοις
ἐπάγεσθαι σκηπτομένων: καὶ ἦν τὸ κακοηθέστατον τοῦ
δήμου μέρος ἅμα τούτοις. στρατιὰς δὲ καταγράφειν ἢ
καλεῖν τοὺς συμμάχους ἢ παρασκευάσασθαι τὰ κατεπείγοντα
διὰ τὰ πρὸς ἀλλήλους ἔχθη καὶ τὰς ἐν ταῖς ἐκκλησίαις 
κατηγορίας οὐδ᾽ εἰς νοῦν ἐλάμβανον.
</p></div2>

<div2 type="chapter" n="15" org="uniform" sample="complete">
<p><milestone unit="section" n="1" />
τοῦτο καταμαθόντες οἱ πρεσβύτατοι τῶν Ῥωμαίων
συστραφέντες ἔπειθον ἰδίᾳ τε καὶ ἐν κοινῷ τοὺς
στασιωδεστάτους τῶν δημοτικῶν παύσασθαι τῶν εἰς τοὺς
πατρικίους ὑποψιῶν τε καὶ κατηγοριῶν: διδάσκοντες 
<del status="unremarkable">ὡς</del> εἰ δι᾽ ἑνὸς ἀνδρὸς ἐπιφανοῦς φυγὴν τοσοῦτος κίνδυνος
κατέσχε τὴν πόλιν, τί χρὴ προσδοκᾶν, ἐὰν ἀναγκασθῶσιν
οἱ πολλοὶ τῶν πατρικίων προπηλακισθέντες
ὑπὸ τοῦ δήμου ταὐτὸ φρονῆσαι: καὶ κατέσχον οὗτοι
τὴν ἀκοσμίαν τοῦ πλήθους. <milestone unit="section" n="2" />παυσαμένου δὲ τοῦ πολλοῦ 
θορύβου συνελθοῦσα ἡ βουλὴ τοῖς μὲν ἀπὸ τοῦ
<milestone unit="reiskpage" n="1533" />κοινοῦ τῶν Λατίνων παροῦσι ἐπὶ συμμαχίας
αἴτησιν ἀπεκρίνατο, μὴ ῥᾴδιον εἶναι σφίσι βοήθειαν
ἀποστέλλειν κατὰ τὸ παρόν: αὐτοῖς δ᾽ ἐκείνοις
ἐπιτρέπειν τὴν ἑαυτῶν στρατιὰν καταγράφειν καὶ ἡγεμόνας 
τῆς δυνάμεως ἰδίους ἐκπέμπειν τε, ὅταν αὐτοὶ
ἐκπέμψωσι δύναμιν. ἐν γὰρ ταῖς συνθήκαις, αἷς
ἐποιήσαντο πρὸς αὐτοὺς περὶ φιλίας, ἀπόρρητον ἦν
τούτων ἑκάτερον. <milestone unit="section" n="3" />τοῖς δ᾽ ὑπάτοις ἐφῆκαν στρατόν τε 
<pb id="v.3p.144" />
συναγαγεῖν ἐκ καταλόγου καὶ τὴν πόλιν διὰ φυλακῆς
ἔχειν καὶ τοὺς συμμάχους παρακαλεῖν, εἰς ὕπαιθρον
δὲ μήπω τὰς δυνάμεις ἐξάγειν, ἕως ἂν ἅπαντα εὐτρεπῆ
γένηται. καὶ ὁ δῆμος ταῦτ᾽ ἐπεκύρωσεν. ἦν δὲ βραχὺς
ὁ λειπόμενος τῆς ἀρχῆς τοῖς ὑπάτοις χρόνος, ὥστ᾽
οὐδὲν ἔφθασαν τῶν ἐψηφισμένων ἐπὶ τέλος ἀγαγεῖν,
ἀλλὰ παρέδοσαν ἡμιτελῆ πάντα τοῖς μεθ᾽ ἑαυτοὺς ὑπάτοις.
</p></div2>

<div2 type="chapter" n="16" org="uniform" sample="complete">
<p><milestone unit="section" n="1" />
οἱ δὲ παρὰ τούτων τὴν ἀρχὴν παραλαβόντες,
Σπόριος Ναύτιος καὶ Σέξτος Φούριος, στρατιάν θ᾽ <milestone unit="reiskpage" n="1534" />
ὅσην ἐδύναντο πλείστην ἐκ τοῦ πολιτικοῦ κατεστήσαντο
καταλόγου, καὶ φρυκτωρίας καὶ σκοποὺς ἐν τοῖς ἐπικαιροτάτοις
φρουρίοις ἔταξαν, ἵνα μηδὲν ἀγνοήσωσι
τῶν ἐπὶ τῆς χώρας πραττομένων: χρήματά τε καὶ σῖτον
 καὶ ὅπλα ἐν ὀλίγῳ χρόνῳ πολλὰ ἡτοιμάσαντο. <milestone unit="section" n="2" />τὰ μὲν
οὖν οἰκεῖα παρεσκεύαστο αὐτοῖς ὡς ἐνῆν ἄριστα, καὶ
οὐδὲν αὐτῶν ἔτι δεῖν ἐδόκει: τὰ δὲ συμμαχικὰ οὐχ
ἅπαντα ὑπήκουε προθύμως ἑκούσιά τ᾽ οὐκ ἦν, οἷα
συνάρασθαι τοῦ πολέμου, ὥστ᾽ οὐδὲ προσαναγκάζειν
αὐτὰ ἠξίουν φοβούμενοι προδοσίαν. ἤδη δέ τινα καὶ
ἀφίστατο αὐτῶν ἐκ τοῦ φανεροῦ καὶ τοῖς Οὐολούσκοις
συνελάμβανε. <milestone unit="section" n="3" />πρῶτοι δ᾽ ἦρξαν Αἰκανοὶ τῆς ἀποστάσεως,
ἅμα τῷ συστῆναι τὸν πόλεμον εὐθὺς ἐλθόντες
ὡς τοὺς Οὐολούσκους καὶ συμμαχίαν μεθ᾽ ὅρκων συνθέμενοι,
στρατιάν τ᾽ ἀπέστειλαν οὗτοι τῷ Μαρκίῳ
πλείστην τε καὶ προθυμοτάτην. ἀρξαμένων δὲ τούτων <milestone unit="reiskpage" n="1535" />
<pb id="v.3p.145" />
πολλοὶ καὶ τῶν ἄλλων συμμάχων κρύφα συνελάμβανον
τοῖς Οὐολούσκοις οὐκ ἀπὸ ψηφισμάτων οὐδ᾽ ἀπὸ κοινοῦ
δόγματος ἀποστέλλοντες αὐτοῖς τὰς συμμαχίας, εἰ
δέ τισιν ἦν βουλομένοις μετέχειν τῆς στρατείας τῶν
σφετέρων, οὐχ ὅπως ἀποτρέποντες, ἀλλὰ καὶ παρορμῶντες. 
<milestone unit="section" n="4" />ἐγεγόνει τ᾽ <add>ἐν</add> οὐ πολλῷ χρόνῳ τοσαύτη 
δύναμις περὶ τοὺς Οὐολούσκους, ὅσην οὐ πώποτ᾽ ἔσχον,
ὅτε μάλιστ᾽ ἤκμαζον ταῖς πόλεσιν: ἣν ἐπαγόμενος ὁ
Μάρκιος ἐνέβαλεν αὖθις εἰς τὴν Ῥωμαίων γῆν, καὶ
ἐγκαθεζόμενος ἡμέρας συχνὰς ἐδῄου τῆς γῆς, ὅσην ἐν 
τῇ πρότερον εἰσβολῇ παρέλιπε. <milestone unit="section" n="5" />σωμάτων μὲν οὖν 
ἐλευθέρων οὐκέτι πολλῶν ἐγκρατὴς ἐγένετο κατὰ ταύτην
τὴν στρατείαν: οἱ γὰρ ἄνθρωποι τὰ πλείστου ἄξια
συσκευασάμενοι παλαίτερον ἔτι κατεπεφεύγεσαν, οἱ μὲν
εἰς τὴν πόλιν, οἱ δ᾽ εἰς τὰ πλησίον φρούρια, εἴ τινα 
<milestone unit="reiskpage" n="1536" />ἦν ἐχυρώτατα: τὰ δὲ βοσκήματα αὐτῶν, ὅσα οὐχ οἷοί
τ᾽ ἦσαν ἀπελάσαι, καὶ τοὺς νέμοντας θεράποντας λαμβάνει
τόν τε σῖτον <add>τὸν</add> ἐπὶ ταῖς ἅλωσιν ἔτι κείμενον
καὶ τοὺς ἄλλους καρπούς, τοὺς μὲν ἐν χερσὶν ὄντας,
<milestone unit="section" n="6" />τοὺς δὲ καὶ συγκεκομισμένους ἀναιρεῖται. προνομεύσας 
δὲ καὶ διαπορθήσας ἅπαντα οὐθενὸς ὁμόσε χωρῆσαι
τολμήσαντος ἀπῆγεν ἐπ᾽ οἴκου τὴν στρατιὰν βαρεῖαν
οὖσαν ἤδη τῷ πλήθει τῶν ὠφελειῶν καὶ σχολῇ πορευομένην.
</p></div2>

<div2 type="chapter" n="17" org="uniform" sample="complete">
<p><milestone unit="section" n="1" />
οἱ δὲ Οὐολοῦσκοι τὸ μέγεθος τῆς κομιζομένης 
<pb id="v.3p.146" />
λείας ὁρῶντες καὶ περὶ τῆς Ῥωμαίων ἀτολμίας
ἀκούοντες, οἳ δὴ τέως τὴν ἀλλοτρίαν λεηλατοῦντες
ἀδεῶς τότε τὴν αὑτῶν γῆν ἠνείχοντο δῃουμένην ὁρῶντες,
αὐχήματός τε μεγάλου ἐνεπίμπλαντο καὶ ἐν ἐλπίδι
ἦσαν ἡγεμονίας, ὡς δὴ ῥᾴδιον καὶ ἐν ἑτοίμῳ σφίσιν
ὂν καταλῦσαι τὴν τῶν ἀντιπάλων ἰσχύν, θυσίας τε
χαριστηρίους τοῖς θεοῖς ἐποιοῦντο καὶ σκύλων ἀναθέσει
τοὺς νεὼς καὶ τὰς ἀγορὰς ἐκόσμουν καὶ ἦσαν ἅπαντες <milestone unit="reiskpage" n="1537" />
ἐν ἑορταῖς καὶ εὐπαθείαις τόν τε Μάρκιον ἀγάμενοι
καὶ ὑμνοῦντες διετέλουν, ὡς εἴη τά τε πολέμια δεινότατος
ἀνθρώπων καὶ στρατηγός, οἷος οὔτε Ῥωμαῖος οὔτε
ἄλλος <del status="unremarkable">στρατηγὸς</del> Ἑλλήνων ἢ βαρβάρων οὐδείς. <milestone unit="section" n="2" />μάλιστα
δὲ τῆς τύχης αὐτὸν ἐμακάριζον ἅπαντα, ὅσοις
ἐπιχειρήσειε, κατὰ γνώμην αὐτῷ προχωροῦντα ὁρῶντες
δίχα πόνου: ὥστ᾽ οὐδεὶς ἦν τῶν ἐχόντων τὴν στρατεύσιμον
ἡλικίαν, ὃς ἀπολείπεσθαι τοῦ ἀνδρὸς ἠξίου, ἀλλὰ
πάντες ὥρμηντο μετέχειν τῶν πράξεων καὶ συνῄεσαν
ὡς αὐτὸν ἐξ ἁπάσης πόλεως. <milestone unit="section" n="3" />ὁ δὲ στρατηγός, ἐπειδὴ
τὴν προθυμίαν τῶν Οὐολούσκων ἐπέρρωσε καὶ τὸ τῶν
πολεμίων ἀνδρεῖον εἰς ταπεινὴν καὶ ἄνανδρον κατέκλεισεν
ἀμηχανίαν, ἐπὶ τὰς συμμαχίδας αὐτῶν πόλεις,
ὅσαι τὸ πιστὸν διεφύλαττον, ἦγε τὴν δύναμιν: καὶ αὐτίκα
ἑτοιμασάμενος, ὅσα εἰς πολιορκίαν χρήσιμα ἦν,
ἐπὶ Τολερίνους ἐλαύνει τοῦ Λατίνων ὄντας ἔθνους.
<milestone unit="section" n="4" /> οἱ δὲ Τολερῖνοι πρὸ πολλοῦ παρασκευασάμενοι τὰ εἰς
<add>τὸν</add> πόλεμον καὶ τὰ ἐκ τῆς χώρας εἰς τὴν πόλιν <milestone unit="reiskpage" n="1538" />
συγκεκομικότες ἐδέχοντο αὐτὸν ἐπιόντα καὶ χρόνον μέν
<pb id="v.3p.147" />
τιν᾽ ἀντεῖχον ἀπὸ τῶν τειχῶν μαχόμενοι καὶ πολλοὺς
τῶν πολεμίων κατέτρωσαν: ἔπειθ᾽ ὑπὸ τῶν σφενδονητῶν
ἀναστελλόμενοι καὶ μέχρι δείλης ὀψίας ταλαιπωροῦντες
πολλὰ μέρη τοῦ τείχους ἐξέλιπον. τοῦτο 
<milestone unit="section" n="5" />καταμαθὼν ὁ Μάρκιος τοῖς μὲν ἄλλοις στρατιώταις 
παρήγγειλε κλίμακας προσφέρειν κατὰ τὰ γυμνούμενα
μέρη τοῦ περιβόλου, αὐτὸς δὲ τοὺς κρατίστους τῆς
στρατιᾶς ἀναλαβὼν ἐπὶ τὰς πύλας ἵεται βαλλόμενος
ἀπὸ τῶν πύργων, καὶ διαρρήξας τοὺς μοχλοὺς παρέρχεται
πρῶτος εἰς τὴν πόλιν. ἦν δ᾽ ὑφεστηκὸς ταῖς 
πύλαις πολὺ καὶ καρτερὸν στῖφος τῶν πολεμίων, οἳ
δέχονταί τ᾽ αὐτὸν ἐρρωμένως καὶ μέχρι πολλοῦ διεκαρτέρουν
ἀγωνιζόμενοι: πολλῶν δ᾽ ἀναιρεθέντων τρέπονται
οἱ λοιποὶ καὶ σκεδασθέντες ἔφευγον ἀνὰ τοὺς
στενωπούς. <milestone unit="section" n="6" />ὁ δ᾽ ἠκολούθει κτείνων τοὺς καταλαμβανομένους, 
<milestone unit="reiskpage" n="1539" />ὅσοι μὴ τὰ ὅπλα ῥίψαντες εἰς ἱκεσίας ἐτράποντο:
ἐν δὲ τούτῳ καὶ οἱ διὰ τῶν κλιμάκων ἀναβαίνοντες
ἐκράτουν τοῦ τείχους. τοῦτον δὴ τὸν τρόπον
ἁλούσης τῆς πόλεως ἐξελόμενος ὁ Μάρκιος ἐκ τῶν λαφύρων
ὅσα θεοῖς τ᾽ ἀναθήματα καὶ κόσμος ταῖς Οὐολούσκων 
πόλεσιν ἔμελλε γενέσθαι, τὰ λοιπὰ τοῖς στρατιώταις
ἐφῆκε διαρπάσαι. <milestone unit="section" n="7" />ἦν δὲ πολλὰ μὲν αὐτόθι 
σώματα, πολλὰ δὲ χρήματα, πολὺς δὲ σῖτος, ὥστε μὴ
ῥᾴδιον εἶναι μιᾷ πάντα ἐκκομίσαι τοὺς κρατήσαντας
ἡμέρᾳ, ἀλλ᾽ ἐκ διαδοχῆς ἄγοντες καὶ φέροντες τὰ μὲν 
<pb id="v.3p.148" />
αὐτοί, τὰ δ᾽ ἐπὶ τῶν ὑποζυγίων πολὺν ἠναγκάσθησαν
διατρῖψαι χρόνον.
</p></div2>

<div2 type="chapter" n="18" org="uniform" sample="complete">
<p><milestone unit="section" n="1" />
ὁ δὲ στρατηγός, ἐπειδὴ τὰ σώματα καὶ τὰ
χρήματα πάντα ἐξεκεκόμιστο, τὴν πόλιν ἔρημον καταλιπὼν
ἀπῆγε τὴν δύναμιν ἐπὶ Βῶλαν <add>Λατίνων</add> ἑτέραν
πόλιν. ἔτυχον δὲ καὶ οἱ Βωλανοὶ προεγνωκότες
αὐτοῦ τὴν ἔφοδον καὶ παρεσκευασμένοι πάντα τὰ πρὸς <milestone unit="reiskpage" n="1540" />
τὸν ἀγῶνα ἐπιτήδεια. ὁ μὲν οὖν Μάρκιος ὡς ἐξ ἐφόδου
τὴν πόλιν αἱρήσων κατὰ πολλὰ μέρη τοῦ τείχους
ἐποιεῖτο τὰς προσβολάς: οἱ δὲ Βωλανοὶ περιμείναντες
καιρὸν ἐπιτήδειον ἀνοίγουσι τὰς πύλας, καὶ φερόμενοι
κατὰ πλῆθος ἐν τάξει τε καὶ κόσμῳ συρράττουσι τοῖς
κατὰ μέτωπον, καὶ πολλοὺς αὐτῶν ἀποκτείναντες, ἔτι
δὲ πλείους κατατραυματίσαντες τούς τε λοιποὺς αἰσχρῶς
 ἀναγκάσαντες φυγεῖν ἀνέστρεψαν εἰς τὴν πόλιν. <milestone unit="section" n="2" />ὠς
δ᾽ ἔγνω τὴν τροπὴν τῶν Οὐολούσκων ὁ Μάρκιος: οὐ
γὰρ ἔτυχε παρὼν ἐν ᾧ χωρίῳ τὸ πάθος ἐγένετο: παρῆν
σὺν ὀλίγοις κατὰ σπουδὴν καὶ τοὺς ἐκ τῆς τροπῆς
σκεδασθέντας ἀναλαβὼν συνίστατο καὶ παρεθάρρυνε,
καὶ ἐπειδὴ κατέστησεν εἰς τάξεις, ὑποδείξας, ἃ δεῖ πράττειν,
ἐκέλευσε προσβάλλειν τῇ πόλει κατὰ τὰς αὐτὰς
πύλας. <milestone unit="section" n="3" />χρησαμένων δὲ πάλιν τῶν Βωλανῶν τῇ αὐτῇ
πείρᾳ καὶ κατὰ πλῆθος ἐκδραμόντων οὐ δέχονται αὐτοὺς
οἱ Οὐολοῦσκοι, ἀλλ᾽ ἐγκλίναντες ἔφευγον κατὰ
<pb id="v.3p.149" />
<milestone unit="reiskpage" n="1541" />τοῦ πρανοῦς, ὡς ὁ στρατηγὸς αὐτοῖς ὑπέθετο: καὶ οἱ
Βωλανοὶ τὴν ἀπάτην οὐκ εἰδότες ἐδίωκον ἄχρι πολλοῦ.
ἐπεὶ δὲ πρόσω τῆς πόλεως ἐγένοντο, ἔχων τοὺς ἐπιλέκτους
τῶν νέων ὁ Μάρκιος ὁμόσε τοῖς Βωλανοῖς
ἐχώρει: καὶ γίνεται πολὺς αὐτῶν ἐνταῦθα φόνος τῶν 
μὲν ἀμυνομένων, τῶν δὲ φευγόντων. <milestone unit="section" n="4" />ὁ δ᾽ ἀκολουθῶν 
τοῖς ἐπὶ τὴν πόλιν ὠθουμένοις φθάνει, πρὶν
ἐπιρραχθῆναι τὰς πύλας εἰσβιασάμενος εἰς τὸ τεῖχος.
ὡς δ᾽ ὁ στρατηγὸς ἅπαξ ἐγκρατὴς τῶν πυλῶν ἐγένετο,
ἠκολούθει καὶ τὸ ἄλλο τῶν Οὐολούσκων πλῆθος, οἱ 
δὲ Βωλανοὶ τὸ τεῖχος ἐκλιπόντες ἔφευγον ἐπὶ τὰς
οἰκίας. γενόμενος δὲ καὶ ταύτης κύριος τῆς πόλεως
ἐπέτρεψε τοῖς στρατιώταις τά τε σώματα ἐξανδραποδίσασθαι
καὶ τὰ χρήματα διαρπάσαι καὶ τὸν αὐτὸν τρόπον
ὥσπερ καὶ πρότερον ἅπασαν ἐκκομίσας τὴν λείαν 
σὺν χρόνῳ τε καὶ κατὰ πολλὴν ἐξουσίαν μετὰ τοῦτο
τὴν πόλιν ἐνέπρησεν.
</p></div2>

<div2 type="chapter" n="19" org="uniform" sample="complete">
<p><milestone unit="section" n="1" />
ἐντεῦθεν δὲ τὴν δύναμιν ἀναλαβὼν ἦγεν
<milestone unit="reiskpage" n="1542" />ἐπὶ τοὺς καλουμένους Λαβικανούς. ἦν δὲ καὶ αὕτη
τότε Λατίνων ἡ πόλις Ἀλβανῶν ὥσπερ καὶ ἄλλαι ἄποικος. 
καταπλήξασθαι δὲ βουλόμενος τοὺς ἔνδον ἔκαιεν
αὐτῶν τὴν χώραν εὐθὺς ἐπιών, ὅθεν μάλιστα ἔμελλον
ὄψεσθαι τὴν φλόγα. οἱ δὲ Λαβικανοὶ τεῖχος εὖ κατεσκευασμένον
ἔχοντες οὔτε κατεπλάγησαν αὐτοῦ τὴν
ἔφοδον οὔτε μαλακὸν ἐνέδοσαν οὐδέν, ἀλλ᾽ ἀντεῖχον 
<pb id="v.3p.150" />
ἀπομαχόμενοι γενναίως καὶ πολλάκις ἐπιβαίνοντας τοῦ
<milestone unit="section" n="2" />τείχους τοὺς πολεμίους ἀπήραξαν. οὐ μὴν εἰς τέλος
γ᾽ ἀντέσχον ὀλίγοι πρὸς πολλοὺς ἀγωνιζόμενοι καὶ
χρόνον οὐδὲ τὸν ἐλάχιστον ἀναπαυόμενοι. πολλαὶ γὰρ
προσβολαὶ καὶ καθ᾽ ὅλην τὴν πόλιν ἐγίνοντο ὑπὸ τῶν
Οὐολούσκων ἐκ διαδοχῆς ὑποχωρούντων μὲν αἰεὶ τῶν
κεκμηκότων, ἑτέρων δὲ προσιόντων νεαρῶν: πρὸς οὓς <milestone unit="reiskpage" n="1543" />
ἀγωνιζόμενοι δι᾽ ὅλης ἡμέρας, καὶ οὐδὲ τὸν τῆς νυκτὸς
ἀναπαυσάμενοι χρόνον ἐκλιπεῖν ἠναγκάσθησαν τὸ τεῖχος
ὑπὸ κόπου. παραλαβὼν δὲ καὶ ταύτην ὁ Μάρκιος τὴν
πόλιν ἐξηνδραποδίσατο καὶ τοῖς στρατιώταις ἐφῆκε μερίσασθαι
τὰς ὠφελείας. <milestone unit="section" n="3" />ἀναστήσας δὲ τὴν δύναμιν ἐκεῖθεν
ἐπὶ τὴν Πεδανῶν πόλιν: ἦν δὲ καὶ αὕτη τοῦ
Λατίνων γένους: συντεταγμένην ἔχων τὴν στρατιὰν
ἀφικνεῖται καὶ αὐτὴν ἅμα τῷ πλησιάσαι τοῖς τείχεσιν
αἱρεῖ κατὰ κράτος. καὶ ταὐτὰ διαθεὶς ὅσα τὰς πρότερον
ἁλούσας ἕωθεν εὐθὺς ἀναστήσας τὴν δύναμιν
ἦγεν ἐπὶ Κορβιῶνα. <milestone unit="section" n="4" />ὄντι δ᾽ αὐτῷ πλησίον τοῦ τείχους
τὰς πύλας ἀνοίξαντες οἱ ἔνδον ἀπαντῶσιν ἀντὶ
<add>τῶν ὅπλων</add> προτείνοντες ἱκετηρίας καὶ παραδιδόντες
ἀμαχητὶ τὸ τεῖχος. οὓς ἐπαινέσας ὡς τὰ κράτιστα περὶ
σφῶν βεβουλευμένους, ἐκέλευσεν ὧν ἔδει τῇ στρατιᾷ
φέροντας ἥκειν ἀργύριόν τε καὶ σῖτον, καὶ λαβὼν ὅσα
προσέταξεν ἀπῆγε τὴν δύναμιν ἐπὶ τὴν Κοπιολανῶν <milestone unit="reiskpage" n="1544" />
<pb id="v.3p.151" />
πόλιν. παραδόντων δὲ κἀκείνην τῶν ἔνδον ἀμαχητὶ
καὶ μετὰ πολλῆς προθυμίας ἀγοράς τε παρασχόντων τῇ
δυνάμει καὶ χρήματα καὶ ὅσα ἄλλα ἐπετέτακτο αὐτοῖς
ἀπῆγε τὴν στρατιὰν ὡς διὰ φιλίας γῆς. πάνυ γὰρ δὴ 
<milestone unit="section" n="5" />καὶ τοῦτ᾽ ἐσπούδαζεν, ὡς μηδὲν οἱ παραδιδόντες αὐτοῖς 
τὰς πόλεις πάθοιεν, ὧν φιλεῖ δρᾶν ὁ πόλεμος, ἀλλὰ καὶ
γῆν ἀδῄωτον ἀπολαμβάνοιεν καὶ βοσκήματα καὶ ἀνδράποδα,
ὅσα κατέλιπον ἐπὶ τῶν κτήσεων, κομίζοιντο, αὐλίζεσθαί
τ᾽ οὐκ εἴα τὴν δύναμιν ἐν ταῖς πόλεσιν, ἵνα
μή τι γένηται δι᾽ ἁρπαγῆς πρὸς αὐτῶν ἢ κλοπῆς κακόν, 
ἀλλὰ παρὰ τοῖς τείχεσι κατεστρατοπέδευεν.
</p></div2>

<div2 type="chapter" n="20" org="uniform" sample="complete">
<p><milestone unit="section" n="1" />
ἀπὸ δὲ ταύτης ἀναστήσας τῆς πόλεως ἤλαυνε
τὸν στρατὸν ἐπὶ Βοίλλας, ἐπιφανῆ τότε οὖσαν καὶ ἐν
<milestone unit="reiskpage" n="1545" />ὀλίγαις πάνυ ταῖς ἡγουμέναις τοῦ Λατίνων γένους πόλεσιν
ἐξεταζομένην. οὐ προσδεξαμένων δ᾽ αὐτὸν τῶν 
ἔνδον, ἀλλὰ τῷ τ᾽ ἐρύματι πιστευόντων ἐχυρῷ γε
σφόδρα ὄντι καὶ τῷ πλήθει τῶν ἀπ᾽ αὐτοῦ μαχησομένων
παρακαλέσας τὴν δύναμιν ἀγωνίζεσθαι προθύμως
καὶ τοῖς πρώτοις ἐπιβᾶσι τοῦ τείχους μεγάλας
δωρεὰς ὑποσχόμενος ἔργου εἴχετο: καὶ γίνεται μάχη 
περὶ τῇ πόλει ταύτῃ καρτερά. <milestone unit="section" n="2" />οὐ γὰρ μόνον ἀπὸ τοῦ 
<milestone unit="reiskpage" n="1546" />τείχους ἠμύνοντο τοὺς προσιόντας οἱ Βοιλλανοί, ἀλλὰ
καὶ τὰς πύλας ἀνοίξαντες ἐξέθεον ἀθρόοι καὶ κατὰ τοῦ
πρανοῦς ἐώθουν βίᾳ τοὺς ὑφισταμένους: φόνος τε
<pb id="v.3p.152" />
πλεῖστος αὐτόθι τῶν Οὐολούσκων ἐγένετο καὶ χρόνος
τῆς τειχομαχίας πολὺς τοῦ τε κρατήσειν τῆς πόλεως
ἄπορος ἅπασιν ἡ ἐλπίς. ἀλλὰ τῶν ἀπολλυμένων ἄδηλον
ἐποίει τὴν ἀπουσίαν ὁ στρατηγὸς ἀντικαθιστὰς
ἑτέρους, τῶν δὲ καμνόντων παρεθάρρυνε τὴν ἀθυμίαν
ἐπὶ τὸ πονοῦν μέρος τῆς στρατιᾶς αὐτὸς ὠθούμενος.
ἦν δ᾽ οὐχ ὁ λόγος αὐτοῦ μόνον ἐπαγωγὸς εἰς τὸ
εὔψυχον, ἀλλὰ καὶ τὰ ἔργα. πάντα γὰρ ὑφίστατο κίνδυνον
καὶ οὐδεμιᾶς πείρας ἀπελείφθη, τέως ἑάλω τὸ
<milestone unit="section" n="3" /> τεῖχος. κρατήσας δὲ καὶ ταύτης σὺν χρόνῳ τῆς πόλεως
καὶ τῶν ἁλόντων τοὺς μὲν ἐν χειρῶν νόμῳ διαφθείρας,
τοὺς δ᾽ αἰχμαλώτους λαβὼν ἀπῆγε τὴν δύναμιν ἐπιφανεστάτην
νίκην ἐξενεγκάμενος καὶ λάφυρα κάλλιστα
καὶ πλεῖστα ἄγων, χρήμασί τε παμπόλλοις, ὧν ἐγκρατὴς
ἐγένετο: ἦν δ᾽ αὐτόθι ὅσα ἐν οὐδενὶ τῶν ἁλόντων <milestone unit="reiskpage" n="1547" />
χωρίων: πλουτίσας τὴν στρατιάν.
</p></div2>

<div2 type="chapter" n="21" org="uniform" sample="complete">
<p><milestone unit="section" n="1" />
μετὰ τοῦτο χώρα θ᾽, ὅσην διαπορεύοιτο,
ὑποχείριος ἦν καὶ πόλις οὐδεμία ἠναντιοῦτο ἔξω Λαουινίου,
ἣν πρώτην τε πόλιν οἱ σὺν Αἰνείᾳ κατάραντες
εἰς Ἰταλίαν Τρῶες ἔκτισαν, καὶ ἀφ᾽ ἧς τὸ Ῥωμαίων
ἦν γένος, ὡς καὶ πρότερόν μοι δεδήλωται. οἱ δ᾽ ἐν
ταύτῃ κατοικοῦντες πάντα πρότερον ᾤοντο δεῖν ὑπομένειν,
ἢ τὸ πρὸς τοὺς ἀπογόνους σφῶν <del status="unremarkable">Ῥωμαίους</del>
<milestone unit="section" n="2" />πιστὸν ἐγκαταλιπεῖν. ἐγένοντο μὲν οὖν καὶ τειχομαχίαι
<pb id="v.3p.153" />
τινὲς αὐτόθι καρτεραὶ καὶ πρὸ τῶν ἐρυμάτων ὀξεῖαι
μάχαι: οὐ μὴν ἑάλω γε τὸ τεῖχος ἀπὸ κράτους τῇ
πρώτῃ ἐφόδῳ, ἀλλ᾽ ἐδόκει χρόνου δεῖν <del status="unremarkable">ἡ πολιορκία</del>
καὶ τριβῆς. ἀποστὰς οὖν τῆς πολιορκίας ὁ Μάρκιος
περιετάφρευε κύκλῳ τὴν πόλιν καὶ ἀπεσταύρου, τὰς 
ὁδοὺς φυλάττων, ἵνα μήτ᾽ ἀγορὰ μήτ᾽ ἐπικουρία τις
<milestone unit="reiskpage" n="1548" />αὐτοῖς ἔξωθεν προσγένοιτο. <milestone unit="section" n="3" />Ῥωμαῖοι δὲ τῶν τε κεκρατημένων 
ἤδη πόλεων τὸν ὄλεθρον ἀκούοντες καὶ τῶν
προσθεμένων τῷ Μαρκίῳ τὴν ἀνάγκην, ταῖς τε πρεσβείαις
ἐνοχλούμενοι ταῖς ἀφικνουμέναις ὡς αὐτοὺς ὁσημέραι 
παρὰ τῶν μενουσῶν ἐν τῇ φιλίᾳ καὶ δεομένων
βοηθείας, τοῦ τε Λαουινίου τὸν περιτειχισμὸν ὀρρωδοῦντες
ἐν χερσὶν ὄντα, καὶ εἰ τόδε τὸ φρούριον ἁλώσεται
τὸν πόλεμον ἐπὶ σφᾶς ἥξειν εὐθὺς οἰόμενοι,
μίαν ὑπέλαβον ἔσεσθαι πάντων τῶν κακῶν λύσιν, εἰ 
<milestone unit="section" n="4" />ψηφίσαιντο τῷ Μαρκίῳ τὴν κάθοδον. καὶ ὅ τε δῆμος 
ἅπας ἐβόα τοῦτο, καὶ οἱ δήμαρχοι νόμον εἰσφέρειν
ὑπὲρ ἀκυρώσεως τῆς καταδίκης ἐβούλοντο: ἀλλ᾽ οἱ
πατρίκιοι ἠναντιώθησαν αὐτοῖς οὐκ ἀξιοῦντες τῶν δεδικασμένων
λύειν οὐθέν. μὴ γενομένου δὲ προβουλεύματος 
ὑπὸ τῆς βουλῆς οὐδὲ τοῖς δημάρχοις ἔτι προθεῖναι
γνώμην εἰς τὸν δῆμον ἐδόκει. <milestone unit="section" n="5" />ὃ καὶ θαυμάζειν 
<milestone unit="reiskpage" n="1549" />ἄξιον, ἀφ᾽ ἧς δήποτε αἰτίας ἡ βουλὴ σπουδάζουσα τὸν
ἔμπροσθεν χρόνον ὑπὲρ τοῦ Μαρκίου τότε βουλομένῳ
<pb id="v.3p.154" />
τῷ δήμῳ κατάγειν αὐτὸν ἠναντιώθη: πότερα πεῖραν
αὐτοῦ ποιουμένη τῆς γνώμης καὶ τῷ μὴ συγχωρεῖν
ἑτοίμως ἐπὶ τὸ μᾶλλον σπουδάζειν αὐτὸν παρορμῶσα,
ἢ τὰς καθ᾽ ἑαυτῆς ἀπολύσασθαι βουλομένη διαβολὰς
ὑπὲρ τοῦ μηθενὸς ὧν ἔπραττεν ὁ ἀνὴρ μήτε αἰτία μήτε
συνεργὸς εἶναι. χαλεπὸν γὰρ ἦν ἀπόρρητον γενόμενον
αὐτῆς τὸ βούλευμα συμβαλεῖν.
</p></div2>

<div2 type="chapter" n="22" org="uniform" sample="complete">
<p><milestone unit="section" n="1" />
ἀκούσας δὲ ταῦτα παρ᾽ αὐτομόλων τινῶν
ὁ Μάρκιος, ὡς εἶχεν ὀργῆς, εὐθὺς ἀναστήσας τὴν δύναμιν
ἦγεν ἐπὶ τὴν Ῥώμην, φυλακὴν τοῦ Λαουινίου τὴν
ἀρκοῦσαν καταλιπών: καὶ αὐτίκα τῆς πόλεως σταδίους
τετταράκοντα ἀποσχὼν κατεστρατοπέδευσε περὶ τὰς καλουμένας
Κλοιλίας τάφρους. <milestone unit="section" n="2" />μαθοῦσι δὲ τὴν παρουσίαν
αὐτοῦ τοῖς κατὰ τὴν πόλιν τοσοῦτος ἐνέπεσε
θόρυβος ὡς αὐτίκα τοῖς τείχεσι τοῦ πολέμου προσάξοντος, <milestone unit="reiskpage" n="1550" />
ὥσθ᾽ οἱ μὲν ἐπὶ τὰ τείχη τὰ ὅπλα λαβόντες
ἔθεον ἄνευ παραγγέλματος, οἱ δ᾽ ἐπὶ τὰς πύλας κατὰ
πλῆθος ἐφέροντο χωρὶς ἡγεμόνος, οἱ δὲ τοὺς δούλους
καθοπλίσαντες ἐπὶ τοῖς τέγεσι τῶν οἰκιῶν ἵστασαν, οἱ
δὲ τήν τ᾽ ἄκραν καὶ τὸ Καπιτώλιον καὶ τοὺς ἄλλους
ἐρυμνοὺς τόπους τῆς πόλεως κατελαμβάνοντο, γυναῖκές
τε λελυμέναι τὰς κόμας ἐπὶ τὰ τεμένη καὶ τοὺς νεὼς
ἔθεον ὀλοφυρόμεναί τε καὶ δεόμεναι τῶν θεῶν ἀποστρέψαι
τῆς πόλεως τὸν ἐπιόντα φόβον. <milestone unit="section" n="3" />ὡς δ᾽ ἥ τε
<pb id="v.3p.155" />
νὺξ παρῆλθε καὶ τῆς ἐπιούσης ἡμέρας τὸ πλεῖστον,
καὶ οὐδὲν ὧν ἐδεδοίκεσαν ἐγίνετο, ἀλλ᾽ ἔμενεν ὁ Μάρκιος
ἐφ᾽ ἡσυχίας, συνέδραμον ἅπαντες εἰς τὴν ἀγορὰν
οἱ δημοτικοὶ καὶ τοὺς πατρικίους ἐκάλουν εἰς τὸ βουλευτήριον,
<milestone unit="reiskpage" n="1551" />καὶ εἰ μὴ προβουλεύσουσι τῷ ἀνδρὶ τὴν 
κάθοδον, αὐτοὶ βουλεύσεσθαι περὶ σφῶν αὐτῶν ἔφασαν
ὡς προδιδόμενοι. <milestone unit="section" n="4" />τότε δὴ συνελθόντες εἰς τὴν βουλὴν 
οἱ πατρίκιοι ψηφίζονται πρεσβευτὰς πρὸς τὸν Μάρκιον
ἀποστεῖλαι πέντε ἄνδρας ἐκ τῶν πρεσβυτάτων, οὓς μάλιστ᾽
ἐκεῖνος ἠσπάζετο, περὶ διαλύσεώς τε καὶ φιλίας 
διαλεξομένους. ἦσαν δ᾽ οἱ προχειρισθέντες ἀπ᾽ αὐτῶν
ἄνδρες οἵδε, Μάρκος Μηνύκιος καὶ Πόστουμος Κομίνιος
καὶ Σπόριος Λάρκιος καὶ Πόπλιος Πινάριος καὶ
<milestone unit="section" n="5" />Κόιντος Σολπίκιος, ἅπαντες ὑπατικοί. ὡς δ᾽ ἀφίκοντο 
ἐπὶ τὸ στρατόπεδον, καὶ ἔγνω τὴν παρουσίαν αὐτῶν 
ὁ Μάρκιος, καθεζόμενος ἅμα τοῖς ἐπιφανεστάτοις Οὐολούσκων
τε καὶ τῶν ἄλλων συμμάχων, ἔνθα πλεῖστοι
ἔμελλον ἀκούσεσθαι τῶν λεγομένων, ἐκέλευσε καλεῖν
τοὺς ἄνδρας. εἰσελθόντων δ᾽ αὐτῶν ἤρξατο τοῦ λόγου
Μηνύκιος, ὁ πλεῖστα κατὰ τὸν τῆς ὑπατείας χρόνον 
σπουδάσας ὑπὲρ αὐτοῦ, καὶ μάλιστα τοῖς δημοτικοῖς
ἐναντιωθείς, καὶ ἔλεξε τοιάδε.
</p></div2>

<div2 type="chapter" n="23" org="uniform" sample="complete">
<p><milestone unit="section" n="1" />
<milestone unit="reiskpage" n="1552" />ὅτι μὲν οὐ δίκαια πέπονθας ὑπὸ τοῦ
δήμου, ὦ Μάρκιε, μετ᾽ αἰτίας αἰσχρᾶς ἐξελασθεὶς ἐκ
τῆς πατρίδος, ἅπαντες ἴσμεν: καὶ οὐδὲν οἰόμεθά σε 
ποιεῖν θαυμαστόν, εἰ χαλεπαίνεις καὶ ἀγανακτεῖς ἐπὶ
ταῖς τύχαις. κοινὸς γὰρ δὴ τῆς ἁπάντων φύσεως οὗτος
<pb id="v.3p.156" />
ὁ νόμος, ἐχθρὸν εἶναι τῷ δράσαντι τὸ πεπονθὸς κακῶς.
<milestone unit="section" n="2" />ὅτι δ᾽ οὐ μετὰ λογισμοῦ σώφρονος ἐξετάζεις, οὓς ἀμύνεσθαί
τε καὶ τιμωρεῖσθαί σοι προσῆκεν, οὐδὲ μετριάζεις
περὶ τὴν ἀνάπραξιν τῆς δίκης, ἀλλ᾽ ἐν ταὐτῷ
τίθεσαι τά τ᾽ ἀναίτια τοῖς αἰτίοις καὶ τὰ φίλια τοῖς
πολεμίοις, νόμους τε κινεῖς φύσεως ἀκινήτους καὶ τὰ
πρὸς τοὺς θεοὺς συνταράττεις ὅσια, καὶ οὐδὲ σεαυτὸν
ἐξ ὧν τε καὶ ὅστις ἔφυς ἔτι μέμνησαι, τοῦτο τεθαυμάκαμεν.
<milestone unit="section" n="3" />ἥκομέν τ᾽ ἀποσταλέντες ὑπὸ τοῦ κοινοῦ πρέσβεις
οἱ προὔχοντες ἡλικίᾳ τῶν πατρικίων καὶ περὶ σὲ προθυμότατοι
μεμιγμένην φέροντες δικαιολογίαν παραιτήσει,
καὶ ἐφ᾽ οἷς ἀξιοῦμέν σε διαλύσεσθαι τὴν ἔχθραν, <milestone unit="reiskpage" n="1553" />
πρὸς τὸν δῆμον ἀπαγγελοῦντες: πρὸς δὲ τούτοις, ἃ
νομίζομεν εἶναι κάλλιστα καὶ συμφορώτατά σοι, ταῦτα
παραινέσοντες.
</p></div2>

<div2 type="chapter" n="24" org="uniform" sample="complete">
<p><milestone unit="section" n="1" />
ἀρχέτω δ᾽ ὁ περὶ τῶν δικαίων λόγος. συνέστη
τὸ δημοτικὸν ἐπὶ σοὶ παροξυνθὲν ὑπὸ τῶν δημάρχων,
καὶ ἧκον ὡς ἀποκτενοῦντές σε ἄκριτον, οἷς
φοβερὸς ἦσθα. τοῦτο τὸ ἔργον ἐκωλύσαμεν ἡμεῖς οἱ
ἐκ τοῦ συνεδρίου καὶ παρέσχομέν σοι μηθέν, ὃ μὴ δίκαιον
ἦν τότε παθεῖν. μετὰ τοῦτο προὐκαλοῦντό σε
οἱ κωλυθέντες ἀνελεῖν ἐπὶ δίκην, αἰτιασάμενοι πονηροὺς
κατ᾽ αὐτῶν εἰπεῖν ἐν τῇ βουλῇ λόγους. <milestone unit="section" n="2" />ἐνέστημεν
καὶ πρὸς τοῦτο, ὡς οἶσθα, καὶ οὐκ ἐπετρέψαμεν οὔτε
γνώμης οὔτε λόγων ὑποσχεῖν σε δίκας. ἀποτυχόντες
<pb id="v.3p.157" />
καὶ τούτου τελευτῶντες ἧκον ἐφ᾽ ἡμᾶς αἰτιώμενοί σε
τυραννίδι ἐπιχειρεῖν. ταύτην αὐτὸς ὑπέμεινας ἀπολογήσασθαι
τὴν αἰτίαν, ἐπειδὴ πάμπολυ ἀπεῖχες αὐτῆς,
καὶ παρέσχες τοῖς δημοτικοῖς περὶ σεαυτοῦ τὴν ψῆφον
<milestone unit="reiskpage" n="1554" />ἀναλαβεῖν. <milestone unit="section" n="3" />ἡ βουλὴ δὲ καὶ τότε παρῆν καὶ πολλὰς 
ἐποιεῖτο δεήσεις περὶ σοῦ. τίνος οὖν ἡμεῖς οἱ πατρίκιοι
τῶν συμβεβηκότων σοι κακῶν γεγόναμεν αἴτιοι,
καὶ διὰ τί πολεμεῖς ἡμῖν τοσαύτην εὔνοιαν ἀποδειξαμένοις
περὶ σὲ κατὰ τὸν τότε ἀγῶνα; ἀλλὰ μὴν οὐδὲ
τὸ δημοτικὸν ἅπαν ἐξελασθῆναί σε βουλόμενον εὑρέθη: 
δυσὶ γοῦν ψήφοις ἑάλως μόναις, ὥστ᾽ οὐδὲ τούτοις
ἂν εἴης σὺν δίκῃ πολέμιος, οἵ σε ὡς οὐδὲν ἀδικοῦντα
ἀπέλυσαν. <milestone unit="section" n="4" />τίθημι δ᾽, εἰ βούλει, πᾶσι μὲν τοῖς δημόταις 
δόξαν, ὅλῃ δὲ τῇ βουλῇ φανὲν ταύτῃ χρήσασθαί
σε τῇ συμφορᾷ, καὶ δίκαιον εἶναί σου τὸ πρὸς 
ἅπαντας ἡμᾶς μῖσος: ἀλλ᾽ αἱ γυναῖκές σε, ὦ Μάρκιε,
τί δεινὸν εἰργάσαντο, ἀνθ᾽ ὅτου πολεμεῖς αὐταῖς;
ποίαν ἐπενέγκασαι περὶ φυγῆς ψῆφον ἢ τίνας εἰποῦσαι
κατὰ σοῦ πονηροὺς λόγους; <milestone unit="section" n="5" />τί δ᾽ οἱ παῖδες ἡμῶν δράσαντες 
ἢ διανοηθέντες ἀδικεῖν περὶ σοῦ κινδυνεύουσιν 
ὑπὲρ αἰχμαλωσίας καὶ τῶν ἄλλων, ἃ παθεῖν αὐτοὺς
εἰκός, ἐὰν ἡ πόλις ἁλῷ; οὐ τὰ δίκαια διαιτᾷς, ὦ
<milestone unit="reiskpage" n="1555" />Μάρκιε, καὶ εἰ τοῦτον οἴει δεῖν τὸν τρόπον τὰ ὑπαίτια
καὶ ἐχθρὰ μισεῖν, ὥστε μηδὲ τῶν ἀναιτίων φείδεσθαι
καὶ φιλίων, οὐκ ἄρα τὰ προσήκοντα ἀνδρὶ ἀγαθῷ 
<pb id="v.3p.158" />
<milestone unit="section" n="6" />φρονεῖς. ἵνα δὲ πάντα ταῦτα ἀφῶ, τί ἂν ἔχοις εἰπεῖν,
ὦ πρὸς Διός, εἴ τις ἔροιτό σε, τοὺς δὲ δὴ τάφους τῶν
προγόνων τί παθὼν <del status="unremarkable">ὑπ᾽ αὐτῶν</del> ἀνασκάπτεις καὶ
τιμάς, ἃς κομίζονται παρ᾽ ἀνθρώπων, ἀφαιρῇ; θεῶν
δὲ βωμοὺς καὶ τεμένη καὶ νεὼς τίνος ἀδικήματος ὀργῇ
συλᾷς καὶ κατακαίεις καὶ ἀνατρέπεις καὶ σεβασμῶν
οὐκ ἐᾷς τυγχάνειν τῶν νομίμων; τί πρὸς ταῦτα φαίης
ἄν; ἐγὼ μὲν γὰρ οὐδὲν ὁρῶ. <milestone unit="section" n="7" />ταῦτά σοι περί τε ἡμῶν
αὐτῶν, ὦ Μάρκιε, τῶν ἐκ τοῦ συνεδρίου καὶ περὶ
τῶν ἄλλων πολιτῶν, οὓς ἀπολέσαι προθυμῇ κακὸν
οὐδὲν ὑπ᾽ αὐτῶν πεπονθώς, τάφων τε καὶ ἱερῶν καὶ
πόλεως τῆς γειναμένης τε καὶ θρεψαμένης τὰ δίκαια εἰρήσθω.
</p></div2>

<div2 type="chapter" n="25" org="uniform" sample="complete">
<p><milestone unit="section" n="1" />
φέρε, εἰ δὲ δὴ πάντας μὲν ἀνθρώπους καὶ
τοὺς μηδὲν ἀδικοῦντάς σε γυναιξὶν ὁμοῦ καὶ τέκνοις <milestone unit="reiskpage" n="1556" />
δίκας σοι δοῦναι προσῆκε, πάντας δὲ θεούς τε καὶ
ἥρωας καὶ δαίμονας πόλιν τε καὶ χώραν ἀπολαῦσαι
τῆς τῶν δημάρχων ἀνοίας, καὶ μηδὲν ἐξαίρετον μηδ᾽
ἀτιμώρητον ἀφεῖσθαι μέρος ὑπὸ σοῦ, οὐχ ἱκανὰς ἤδη
παρὰ πάντων εἰσπέπραξαι δίκας τοσοῦτον μὲν φόνον
ἐργασάμενος ἀνθρώπων, τοσαύτην δὲ χώραν πυρὶ καὶ
σιδήρῳ λωβησάμενος, τοσαύτας δὲ πόλεις ἐκ βάθρων
ἀναστήσας, ἑορτὰς δὲ καὶ θυσίας καὶ σεβασμοὺς θεῶν
καὶ δαιμόνων ἐν πολλοῖς τόποις ἀνεόρτους ἀναγκάσας
<pb id="v.3p.159" />
γενέσθαι καὶ ἀθύτους καὶ τιμῶν νομίμων ἀμοίρους;
<milestone unit="section" n="2" />ἐγὼ μὲν οὐκ ἠξίουν ἄνδρα, ὅτῳ φροντὶς ὁποσηοῦν 
<milestone unit="reiskpage" n="1557" />ἀρετῆς ἐστιν, οὔτε συναναιρεῖν τοῖς ἐχθροῖς τὰ φίλια
οὔτε χαλεπὸν ὀργὴν εἶναι καὶ ἀπαραίτητον εἰς τοὺς
ἐξαμαρτάνοντάς τι περὶ αὐτόν, ἄλλως τε καὶ δίκας παρ᾽ 
<milestone unit="section" n="3" />αὐτῶν εἰληφότα πολλὰς καὶ μεγάλας. ἃ μὲν οὖν ἀπολογεῖσθαί 
τε περὶ ἡμῶν αὐτῶν εἴχομεν καὶ παραιτεῖσθαί
σε περὶ τῶν δημοτικῶν, ταῦτ᾽ ἐστιν, ἃ δ᾽ ὑποτίθεσθαί
σοι δι᾽ εὔνοιαν οἱ τιμιώτατοι φίλων ἥκοντες
καὶ ὑπισχνεῖσθαι διαλλαττομένῳ πρὸς τὴν πατρίδα, 
ταυτί: ἐν ᾧ τὸ δύνασθαί σοι μάλιστα ὑπάρχει καὶ τὸ
θεῖον ἔτι συλλαμβάνει μετριάσαι καὶ ταμιεύεσθαι τὴν
τύχην ἐνθυμηθέντα, ὅτι μεταβολὰς ἔχει πάντα τὰ πράγματα
καὶ οὐδὲν ἐπὶ τῶν αὐτῶν φιλεῖ διαμένειν, νεμεσᾶταί
τε πάντα ὑπὸ θεῶν τὰ ὑπερέχοντα, ὅταν εἰς 
ἄκρον ἐπιφανείας ἀφίκηται, καὶ τρέπεται πάλιν εἰς τὸ
μηδέν. μάλιστα δὲ τοῦτο πάσχει τὰ σκληρὰ καὶ μεγάλαυχα
φρονήματα καὶ τοὺς ὅρους ἐκβαίνοντα τῆς ἀνθρωπίνης
φύσεως. <milestone unit="section" n="4" />ὑπάρχει δέ σοι νῦν ἁπάντων κράτιστα 
<milestone unit="reiskpage" n="1558" />καταλύσασθαι τὸν πόλεμον: ἥ τε γὰρ βουλὴ πᾶσα 
ὥρμηται τὴν κάθοδον ψηφίσασθαί σοι, καὶ ὁ δῆμος
ἕτοιμός ἐστι νόμῳ κυρωθέντι λῦσαι τὴν ἀειφυγίαν. τί
οὖν ἔτι κωλύει σε τὰς ἡδίστας καὶ τιμιωτάτας ὄψεις
τῶν ἀναγκαιοτάτων σωμάτων ἀπολαβεῖν καὶ κεκομίσθαι
τὴν περιμάχητον πατρίδα ἄρχειν τε ὥσπερ σοι προσῆκεν 
<pb id="v.3p.160" />
ἀρχόντων καὶ ἡγεῖσθαι ἡγεμόνων παισί τε καὶ ἐγγόνοις
μέγιστον αὔχημα καταλιπεῖν; τούτων μέντοι τῶν ὑποσχέσεων
ἡμεῖς ἐγγυηταὶ πασῶν ἐσμεν ὡς αὐτίκα μάλα
γενησομένων. νῦν μὲν γὰρ οὐχὶ καλῶς εἶχε ψηφίσασθαί
<milestone unit="section" n="5" />σοι τὴν βουλὴν ἢ τὸν δῆμον οὐθὲν ἐπιεικὲς ἢ μέτριον,
ἕως ἀντιπαρεστρατοπέδευκας ἡμῖν καὶ τὰ πολεμίων ἔργα
δρᾷς: εἰ δ᾽ ἀποσταίης τῶν ὅπλων, ἥξει σοι τὸ περὶ
τῆς καθόδου ψήφισμα φερόμενον ὑφ᾽ ἡμῶν οὐκ εἰς μακράν.
</p></div2>

<div2 type="chapter" n="26" org="uniform" sample="complete">
<p><milestone unit="section" n="1" />
ἀγαθὰ μὲν δὴ ταῦτα ὑπάρξει σοι διαλλαττομένῳ,
μένοντι δ᾽ ἐπὶ τῆς ὀργῆς καὶ μὴ διαλυομένῳ
τὸ μῖσος πρὸς ἡμᾶς πολλὰ καὶ χαλεπά, ἐξ ὧν ἐγὼ δύο
τὰ μέγιστα νυνὶ καὶ φανερώτατα ἐρῶ. πρῶτον μὲν <milestone unit="reiskpage" n="1559" />
ὅτι δυσκόλου γενέσθαι, μᾶλλον δ᾽ ἀδυνάτου πράγματος
πονηρὸν ἔρωτα ἔχεις, πόλεως τῆς Ῥωμαίων καθελεῖν
τὴν ἰσχὺν καὶ ταῦτα τοῖς Οὐολούσκων ὅπλοις: ἔπειθ᾽
ὅτι σοι κατορθώσαντί τε καὶ δὴ τυχόντι πάντων ἀνθρώπων
ὑπάρξει δυστυχεστάτῳ νομίζεσθαι. ἐξ ὧν δὲ
ταῦτα παρίσταταί μοι περὶ σοῦ φρονεῖν, ἄκουσον, ὦ
Μάρκιε, μηθὲν πρὸς τὴν ἐλευθερίαν μου τῶν λόγων
τραχυνόμενος. σκόπει δὲ πρῶτον ὑπὲρ τοῦ ἀδυνάτου. <milestone unit="section" n="2" />Ῥωμαίοις, ὡς οἶσθα καὶ σύ, πολλὴ μέν ἐστι νεότης
ἐπιχώριος, ἧς εἰ τὸ στασιάζον ἐξαιρεθείη: γενήσεται δὲ
τοῦτο κατὰ πολλὴν ἀνάγκην νυνὶ διὰ τόνδε τὸν πόλεμον,
πάντα γὰρ ὑπὸ δέους κοινοῦ συνίστασθαι φιλεῖ
τὰ διάφορα: οὐχ ὅτι Οὐολοῦσκοι κρατήσουσιν, ἀλλ᾽
οὐδὲ ἄλλο τῶν κατὰ τὴν Ἰταλίαν ἐθνῶν οὐθέν: πολλὴ <milestone unit="reiskpage" n="1560" />
<pb id="v.3p.161" />
δ᾽ ἡ Λατίνων καὶ τῶν ἄλλων συμμάχων <add>τε καὶ</add>
ἀποίκων τῆς πόλεως ἰσχύς, ἣν ὀλίγου πᾶσαν ἐπίκουρον
ἥξειν προσδέχου: στρατηγοί τε οἷος σὺ καὶ πρεσβύτεροι
καὶ νέοι τοσοῦτοι τὸ πλῆθος, ὅσοι παρὰ πάσαις οὐκ
εἰσὶ ταῖς ἄλλαις πόλεσι. <milestone unit="section" n="3" />μεγίστη δὲ πασῶν βοήθεια 
καὶ τὰς ἐν τοῖς δεινοῖς ἐλπίδας οὐδέποθ᾽ ἡμῶν ψευσαμένη
συμπάσης τ᾽ ἀμείνων ἀνθρωπίνης ἰσχύος, ἡ
παρὰ τῶν θεῶν εὔνοια, δι᾽ οὓς οὐ μόνον ἐλευθέραν
εἰς τόδε χρόνου τὴν πόλιν τήνδε οἰκοῦμεν ὀγδόην ἤδη
τὴν νῦν γενεάν, ἀλλὰ καὶ εὐδαίμονα καὶ πολλῶν ἐθνῶν 
ἄρχουσαν. <milestone unit="section" n="4" />μὴ δὲ Πεδανοῖς ἡμᾶς εἰκάσῃς μηδὲ Τολερίνοις 
μηδὲ τοῖς ἄλλοις μικροπολίταις, ὧν κατέσχες τὰ
πολίχνια: καὶ γὰρ ἥττων ἄν τίς σου στρατηγὸς καὶ ἀπ᾽
ἐλάττονος ἢ τοσαύτης στρατιᾶς ὀλιγανθρωπίαν καὶ φαυλότητα
<milestone unit="reiskpage" n="1561" />ἐρυμάτων ἐβιάσατο: ἀλλ᾽ ἐνθυμοῦ τὸ μέγεθος 
τῆς πόλεως καὶ τὴν λαμπρότητα τῶν ἐν τοῖς πολέμοις
πράξεων καὶ τὴν ἐκ τοῦ θείου παροῦσαν αὐτῇ τύχην,
<milestone unit="section" n="5" />δἰ ἣν ἐκ μικρᾶς τοσαύτη γέγονε. καὶ τὴν σεαυτοῦ 
δύναμιν, ἣν ἄγων ἔργῳ τοσῷδε ἐπιχειρεῖς, μὴ νόμιζε
ἠλλάχθαι, ἀλλὰ μέμνησο ἀκριβῶς, ὅτι Οὐολούσκων τε 
καὶ Αἰκανῶν στρατιὰν ἐπάγῃ, οὓς ἡμεῖς οἵδε <del status="unremarkable">οἱ νῦν
ὄντες</del> ἐν πολλαῖς ἐνικῶμεν μάχαις, ὁσάκις ἡμῖν ἐτόλμησαν
εἰς πόλεμον καταστῆναι: ὥστε σὺν τοῖς χείροσιν
ἀγωνίζεσθαι μέλλων ἴσθι πρὸς τοὺς κρείττονας καὶ
σὺν τοῖς ἡττωμένοις διὰ παντὸς πρὸς τοὺς νικῶντας 
ἀεί. <milestone unit="section" n="6" />εἰ δὲ δὴ τἀναντία τούτων ἦν, ἐκεῖνό γέ τοι θαυμάζειν 
<pb id="v.3p.162" />
ἄξιον, πῶς λέληθέ σε πολεμικῶν ὄντα πραγμάτων
ἔμπειρον, ὅτι τὸ παρὰ τὰ δεινὰ εὔτολμον οὐκ ἐξ
ἴσου παραγίνεσθαι φιλεῖ τοῖς θ᾽ ὑπὲρ οἰκείων ἀγαθῶν
ἀγωνιζομένοις καὶ τοῖς ἐπὶ τἀλλότρια πορευομένοις: οἱ
μέν γ᾽ οὐδέν, ἐὰν μὴ κατορθώσωσι, βλάπτονται, τοῖς
δ᾽ οὐδέν, ἐὰν πταίσωσι, καταλείπεται: καὶ τοῦ σφάλλεσθαι
τὰς μεγάλας δυνάμεις ὑπὸ τῶν ἐλαττόνων καὶ <milestone unit="reiskpage" n="1562" />
τὰς κρείττους ὑπὸ τῶν φαυλοτέρων τοῦτ᾽ ἐν τοῖς μάλιστ᾽
αἴτιον ἦν. δεινὴ γὰρ ἡ ἀνάγκη, καὶ ὁ περὶ τῶν
ἐσχάτων κίνδυνος ἱκανὸς θάρσος ἐνθεῖναί τινι καὶ μὴ
προϋπάρχον φύσει. εἶχον ἔτι πλείω λέγειν ὑπὲρ τοῦ
ἀδυνάτου, ἀλλὰ καὶ ταῦθ᾽ ἱκανά.
</p></div2>

<div2 type="chapter" n="27" org="uniform" sample="complete">
<p><milestone unit="section" n="1" />
εἷς ἔτι μοι καταλείπεται λόγος, ὃν εἰ μὴ
μετ᾽ ὀργῆς, ἀλλ᾽ ἐκ λογισμοῦ κρινεῖς, ὀρθῶς τ᾽ εἰρῆσθαι
δόξει καὶ παραστήσεταί σοι μεταμέλεια τῶν πραττομένων.
τίς δ᾽ ἐστιν οὗτος ὁ λόγος; οὐδενὶ θνητῷ
φύντι θεοὶ τῶν μελλόντων ἔσεσθαι βεβαίαν ἐπιστήμην
ἔδωκαν ἔχειν, οὐδ᾽ ἂν εὕροις ἐκ τοῦ παντὸς αἰῶνος,
ὅτῳ πάντα κατὰ νοῦν ἐχώρησε τὰ πράγματα μηδὲν
 ἐναντιωθείσης τῆς τύχης. <milestone unit="section" n="2" />καὶ διὰ τοῦτο οἱ φρονήσει
προὔχοντες ἑτέρων, ἣν ὁ μακρὸς βίος καὶ τὰ πολλὰ
μαθήματα φέρει, πρὶν ἐγχειρεῖν ὁτῳδήποτε ἔργῳ, τὸ <milestone unit="reiskpage" n="1563" />
τέλος αὐτοῦ πρῶτον οἴονται δεῖν σκοπεῖν, οὐ θάτερον
μόνον, ὃ βούλονται γενέσθαι σφίσιν, ἀλλὰ καὶ τὸ παρὰ
<pb id="v.3p.163" />
γνώμην ἐκβησόμενον: μάλιστα δ᾽ οἱ τῶν πολέμων ἡγεμόνες,
ὅσῳ μειζόνων τε γίνονται πραγμάτων κύριοι,
καὶ τὰς αἰτίας τῶν κατορθωμάτων ἢ σφαλμάτων ἅπαντες
ἐπὶ τούτους ἀναφέρουσιν. ἔπειτ᾽ ἂν μὲν εὕρωσι μηδεμίαν
ἐνοῦσαν ἢ μικρὰς καὶ ὀλίγας ἐν τῷ μὴ κατορθῶσαι 
βλάβας, ἅπτονται τῶν ἔργων, ἐὰν δὲ πολλὰς καὶ μεγάλας,
<milestone unit="section" n="3" />ἀφίστανται. τοῦτο δὴ καὶ σὺ ποίησον καὶ σκόπει 
πρὸ τῶν ἔργων, ἐὰν σφαλῇς κατὰ τὸν πόλεμον καὶ
μὴ πάντα ὑπάρξῃ, τί συμβήσεταί σοι παθεῖν. δι᾽ αἰτίας
μὲν ἔσῃ παρὰ τοῖς ὑποδεξαμένοις, μέμψῃ δὲ καὶ 
αὐτὸς σεαυτόν, ὡς μείζοσιν ἐπιχειρήσας πράγμασιν ἢ
δυνατοῖς: στρατιᾶς δ᾽ ἡμετέρας πάλιν ἐκεῖσε ἀφικομένης
καὶ φθειρούσης τὴν ἐκείνων γῆν: οὐ γὰρ ἀνεξόμεθα
μὴ ἀντιτιμωρούμενοι τοὺς ἄρξαντας ἡμᾶς κακῶς
ποιεῖν: δυεῖν οὐκ ἂν ἁμάρτοις θατέρου, ἢ πρὸς αὐτῶν 
<milestone unit="reiskpage" n="1564" />ἐκείνων, οἷς αἴτιος ἔσῃ συμφορῶν μεγάλων, αἰσχρῶς
ἀναιρεθῆναι, ἢ πρὸς ἡμῶν, οὓς ἀποκτενῶν τε καὶ
<milestone unit="section" n="4" />δουλωσόμενος ἦλθες. τάχα δ᾽ ἂν ἐκεῖνοι, πρὶν ἐν τῷ 
παθεῖν τι κακὸν γενέσθαι, διαλύσεις ποιεῖσθαι πρὸς
ἡμᾶς ἐπιχειροῦντες ἔκδοτον ἀξιώσειαν ἐπὶ τιμωρίᾳ σε 
παραδιδόναι: ὃ πολλοὶ βάρβαροί τε καὶ Ἕλληνες εἰς
τοιαύτας καταστάντες τύχας ἠναγκάσθησαν ὑπομεῖναι.
ἆρά γε μικρὰ καὶ οὐκ ἄξια λόγου ταῦτ᾽ εἶναί σοι δοκεῖ
καὶ δέον αὐτῶν ὑπεριδεῖν ἢ κακῶν συμπάντων <add>τὰ</add>
ἔσχατα παθεῖν; 
<pb id="v.3p.164" />
</p></div2>

<div2 type="chapter" n="28" org="uniform" sample="complete">
<p><milestone unit="section" n="1" />
φέρε, ἐὰν δὲ δὴ κατορθώσῃς, τί τὸ θαυμαστὸν
ἔσται σοι καὶ περιμάχητον ἀγαθόν, ἢ τίνας
ἐξοίσῃ δόξας; καὶ γὰρ τοῦτ᾽ ἐξέτασον. πρῶτον μὲν
τῶν φιλτάτων τε καὶ ἀναγκαιοτάτων ὑπάρξει σοι στερέσθαι
σωμάτων, μητρὸς ἀθλίας, ᾗ γενέσεως καὶ τροφῆς
καὶ τῶν ἄλλων ὧν ἔσχεν ἐπὶ σοὶ πόνων οὐ καλὰς
ἀμοιβὰς ἀποδίδως: ἔπειτα γαμετῆς σώφρονος, ἣ διὰ <milestone unit="reiskpage" n="1565" />
τὸν σὸν πόθον ἐν ἐρημίᾳ καὶ χηρείᾳ κάθηται πᾶσαν
ἡμέραν καὶ νύκτα τὰς σὰς φυγὰς ὀδυρομένη: πρὸς δὲ
τούτοις τέκνων δυεῖν, οὓς ἐχρῆν ἀγαθῶν προγόνων
ὄντας ἀπογόνους καρποῦσθαι τὰς ἐκείνων τιμὰς εὐδοξοῦντας
ἐν εὐτυχούσῃ τῇ πατρίδι. <milestone unit="section" n="2" />ὧν ἁπάντων οἰκτρὰς
καὶ ἀτυχεῖς ἀναγκασθήσῃ θεωρεῖν καταστροφάς, εἰ τολμήσεις
προσάγειν τοῖς τείχεσι τὸν πόλεμον: οὐ γὰρ δὴ
φείσονται τῶν σῶν οὐθενὸς οἱ περὶ τῶν σφετέρων
κινδυνεύοντες καὶ εἰς τὰ ὅμοια κακῶς ὑπὸ σοῦ πάσχοντες,
ἀλλ᾽ εἰς αἰκισμοὺς αὐτῶν δεινοὺς καὶ ὕβρεις
ἀνηλεεῖς καὶ πᾶσαν ἄλλην ἰδέαν προπηλακισμοῦ χωρήσουσιν
ὑπὸ τῶν συμφορῶν βιαζόμενοι: καὶ τούτων οὐχ
οἱ δρῶντες, ἀλλ᾽ ὁ τὴν ἀνάγκην αὐτοῖς ἐπιτιθεὶς αἴτιος
ἔσῃ: <milestone unit="section" n="3" />ἡδονὰς μὲν δὴ τοιαύτας καρπώσῃ κατὰ γνώμην
χωρήσαντός σοι τοῦδε τοῦ ἔργου, ἔπαινον δὲ καὶ ζῆλον
καὶ τιμάς, ὧν ὀρέγεσθαι χρὴ τοὺς ἀγαθοὺς ἄνδρας, <milestone unit="reiskpage" n="1566" />
σκόπει ποίας τινάς: μητροκτόνος κεκλήσῃ καὶ παιδοφόνος
καὶ γυναικὸς ἀλιτήριος καὶ πατρίδος ἀλάστωρ,
καὶ οὔτε θυσιῶν οὔτε σπονδῶν οὔθ᾽ ἑστίας, ὅποι ποτ᾽
<pb id="v.3p.165" />
ἂν ἀφίκῃ, κοινωνεῖν ἐθελήσει σοι τῶν εὐσεβῶν καὶ
δικαίων οὐθείς, αὐτοῖς τ᾽ οὐκ ἔσῃ τίμιος, οἷς εὔνοιαν
ἐνδεικνύμενος ταῦτα δρᾷς, ἀλλὰ καρπωσάμενοί τινα
ἕκαστος τούτων ἐκ τῶν σῶν ἀσεβημάτων ὠφέλειαν
μισήσουσι τὴν αὐθάδειαν τοῦ τρόπου. <milestone unit="section" n="4" />ἐῶ γὰρ λέγειν, 
ὅτι χωρὶς τοῦ μίσους, ὃ παρὰ τῶν ἐπιεικεστάτων ἕξεις,
καὶ φθόνος ἀπαντήσεται πολὺς ἐκ τῶν ἴσων καὶ φόβος
ἐκ τῶν ἡσσόνων καὶ δι᾽ ἄμφω ταῦτ᾽ ἐπιβουλαὶ καὶ
ἄλλα πολλὰ καὶ χαλεπά, ὅσα εἰκὸς συμπεσεῖν ἀνδρὶ
ἐρήμῳ φίλων καὶ ἐν ξένῃ ὄντι γῇ. τὰς γὰρ δὴ παρὰ 
θεῶν τε καὶ δαιμόνων ἐπιπεμπομένας τοῖς ἀνόσια καὶ
δεινὰ διαπραξαμένοις ἐρινύας ἐῶ, ὑφ᾽ ὧν αἰκιζόμενοι
ψυχάς τε καὶ σώματα κακοὺς μὲν διαντλοῦσι βίους,
<milestone unit="section" n="5" /><milestone unit="reiskpage" n="1567" />οἰκτρὰς δ᾽ ὑπομένουσι τελευτάς. ταῦτ᾽ ἐνθυμηθείς, ὦ 
Μάρκιε, μετάγνωθι καὶ παῦσαι μνησικακῶν τῇ σεαυτοῦ 
πατρίδι: τύχην τε πάντων αἰτίαν ἡγησάμενος ὧν πέπονθας
πρὸς ἡμῶν ἢ δέδρακας ἡμᾶς κακῶν, ἄπιθι
χαίρων ἐπὶ τὰ οἰκεῖα, καὶ κόμισαι μητρός τε περιβολὰς
προσηνεστάτας καὶ γυναικὸς <del status="unremarkable">τε</del> φιλοφροσύνας ἡδίστας
καὶ τέκνων ἀσπασμοὺς γλυκυτάτους, καὶ σεαυτὸν ἀπόδος 
ὀφείλημα κάλλιστον τῇ γειναμένῃ σε καὶ τηλικοῦτον
ἄνδρα παιδευσαμένῃ πατρίδι.
</p></div2>

<div2 type="chapter" n="29" org="uniform" sample="complete">
<p><milestone unit="section" n="1" />
τοιαῦτα διεξελθόντος τοῦ Μηνυκίου μικρὸν
ἐπισχὼν ὁ Μάρκιος εἶπε: σοὶ μέν, ὦ Μηνύκιε,
καὶ ὑμῖν τοῖς ἅμα τούτῳ πεμφθεῖσιν ὑπὸ τῆς βουλῆς 
φίλος εἰμὶ καὶ πρόθυμος, εἴ τι δύναμαι, ποιεῖν
<pb id="v.3p.166" />
ἀγαθόν, ὅτι μοι καὶ πρότερον, ὅτε πολίτης ὑμέτερος
ἦν καὶ τὰ κοινὰ ἔπραττον, ἐν πολλοῖς καὶ ἀναγκαίοις
ἐγένεσθε καιροῖς χρήσιμοι, καὶ μετὰ τὴν φυγὴν οὐκ
ἀπεστράφητέ με καταφρονήσει τῆς τότε τύχης, ὡς <milestone unit="reiskpage" n="1568" />
οὔτε φίλους εὖ ποιεῖν δυνάμενον ἔτι οὔτ᾽ ἐχθροὺς
κακῶς, ἀλλὰ χρηστοὶ καὶ βέβαιοι διεμείνατε φίλοι
μητρός τε τῆς ἐμῆς κηδόμενοι καὶ γυναικὸς καὶ τέκνων,
καὶ τὰς συμφορὰς αὐτοῖς κουφοτέρας ποιοῦντες
ταῖς ἰδίαις ἐπιμελείαις. <milestone unit="section" n="2" />τοῖς δ᾽ ἄλλοις Ῥωμαίοις
ἀπέχθομαί τ᾽ ὡς δύναμαι μάλιστα <del status="unremarkable">καὶ πολεμῶ</del> καὶ
οὐδέποτε μισῶν αὐτοὺς παύσομαι: οἵ με ἀντὶ πολλῶν
καὶ καλῶν ἔργων, ἐφ᾽ οἱς τιμᾶσθαι προσῆκεν, ὡς τὰ μέγιστα
ἐξημαρτηκότα περὶ τὸ κοινὸν αἰσχρῶς ἐξήλασαν
ἐκ τῆς πατρίδος, οὔτε μητέρα αἰδεσθέντες τὴν ἐμὴν
οὔτε παιδία ἐλεήσαντες οὔτ᾽ ἄλλο πάθος ἥμερον οὐδὲν
ἐπὶ ταῖς ἐμαῖς λαβόντες τύχαις. <milestone unit="section" n="3" />μαθόντες δὲ τοῦτο,
εἰ μὲν αὐτοὶ δεῖσθέ του παρ᾽ ἡμῶν, λέγετε μηθὲν
ὀκνοῦντες, ὡς οὐθενὸς ἀτυχήσοντες τῶν δυνατῶν, περὶ
δὲ φιλίας καὶ διαλλαγῶν, ἃς ἀξιοῦτέ με ποιήσασθαι
πρὸς τὸν δῆμον ἐπὶ ταῖς ἐλπίσι τῆς καθόδου, παύσασθε
διαλεγόμενοι. πάνυ γὰρ ἀγαπητῶς δεξαίμην ἂν εἰς <milestone unit="reiskpage" n="1569" />
τοιαύτην κατελθεῖν πόλιν, ἐν ᾗ τὰ μὲν τῆς ἀρετῆς
ἆθλα ἡ κακία φέρεται, τὰς δὲ τῶν κακούργων τιμωρίας
οἱ μηδὲν ἡμαρτηκότες ὑπομένουσιν. <milestone unit="section" n="4" />ἐπεί, φέρε, πρὸς
θεῶν εἴπατέ μοι, τίνος ἀδικήματος αἰτίᾳ ταύτης ἐγὼ
πεπείραμαι τῆς τύχης, ἢ ποῖον ἐπιτηδεύσας ἔργον ἀνάξιον
τῶν ἐμαυτοῦ προγόνων; πρώτην ἐστρατευσάμην
<pb id="v.3p.167" />
ἔξοδον κομιδῇ νέος ὤν, ὅτε πρὸς τοὺς βασιλεῖς βίᾳ
κατιόντας ἠγωνιζόμεθα. ἐκ ταύτης τῆς μάχης ἀριστείοις
ἀνεδούμην ὑπὸ τοῦ στρατηγοῦ στεφάνοις πολίτην ὑπερασπίσας
καὶ πολέμιον ἀποκτείνας. <milestone unit="section" n="5" /> ἔπειθ᾽ ὅσας ἄλλας
ἱππικὰς καὶ πεζικὰς ἠγωνισάμην μάχας, ἐπιφανὴς ἐν 
ἁπάσαις ἐγενόμην καὶ τἀριστεῖα ἐξ ἁπασῶν ἔλαβον: καὶ
<milestone unit="reiskpage" n="1570" />οὔτε πόλις ἐκ τειχομαχίας ἑάλω τις, ἧς οὐκ ἐγὼ πρῶτος
ἐπέβην ἢ μόνος ἢ σὺν ὀλίγοις, οὔτε φυγὴ πολεμίων
ἐκ παρατάξεως ἐγένετο, ἧς οὐκ ἐμὲ αἰτιώτατον
γενέσθαι πάντες οἱ παρόντες ὡμολόγουν, οὔτ᾽ ἄλλο 
τῶν λαμπρῶν ἢ γενναίων ἐν πολέμοις ἔργων οὐθὲν
ἄνευ τῆς ἐμῆς εἴτ᾽ εὐτολμίας εἴτ᾽ εὐτυχίας ἐπράχθη.
</p></div2>

<div2 type="chapter" n="30" org="uniform" sample="complete">
<p><milestone unit="section" n="1" />
καὶ ταυτὶ μὲν ἴσως ἂν ἔχοι τις καὶ ἕτερος
ὑπὲρ αὑτοῦ γενναῖος ἀνήρ, εἰ μὴ καὶ τοσαῦτα, λέγειν:
ἀλλὰ πόλιν ὅλην τίς δύναιτ᾽ ἂν καυχήσασθαι στρατηγὸς 
ἢ λοχαγὸς ἑλών, ὥσπερ ἐγὼ τὴν Κοριολανῶν,
καὶ τῆς αὐτῆς ἡμέρας ὁ αὐτὸς ἀνὴρ στρατιὰν πολεμίων
τρεψάμενος, ὥσπερ ἐγὼ τὴν Ἀντιατῶν ἐπίκουρον
τοῖς πολιορκουμένοις ἀφικομένην; <milestone unit="section" n="2" />ἐῶ γὰρ λέγειν, ὅτι 
τοιαύτας ἀρετὰς ἀποδειξάμενος, ἐξόν μοι λαβεῖν ἐκ 
τῶν λαφύρων πολὺν μὲν χρυσόν, πολὺν δ᾽ ἄργυρον
ἀνδράποδά τε καὶ ὑποζύγια καὶ βοσκήματα καὶ γῆν
<milestone unit="reiskpage" n="1571" />πολλὴν καὶ ἀγαθὴν οὐκ ἠξίωσα, ἀλλ᾽ ἀνεπίφθονον ὡς
μάλιστα βουληθεὶς ἐμαυτὸν παρασχεῖν, πολεμιστὴν
ἵππον ἕνα μόνον ἐκ τῶν λαφύρων ἔλαβον καὶ τὸν 
ἐμαυτοῦ ξένον ἐκ τῶν αἰχμαλώτων, τὸν δ᾽ ἄλλον πλοῦτον
<pb id="v.3p.168" />
<milestone unit="section" n="3" />εἰς τὸ κοινὸν ἔθηκα φέρων. πότερον οὖν τιμωρίας
ἄξιος ἦν ἐπὶ τούτοις ὑπέχειν, ἢ τιμὰς λαμβάνειν,
καὶ πότερον ὑπὸ τοῖς κακίστοις γενέσθαι τῶν πολιτῶν,
ἢ τὰ δίκαια τάττειν αὐτὸς τοῖς ἥττοσιν; ἀλλ᾽ οὐ διὰ
ταῦτά με ἀπήλασεν ὁ δῆμος, ἀλλ᾽ ὅτι περὶ τὸν ἄλλον
βίον ἀκόλαστος καὶ πολυτελὴς καὶ παράνομος ἦν; καὶ
τίς ἂν ἔχοι δεῖξαί τινα διὰ τὰς ἐμὰς παρανόμους ἡδονὰς
ἢ τὴν πατρίδα φεύγοντα ἢ τὴν ἐλευθερίαν ἀπολωλεκότα
ἢ χρημάτων στερόμενον ἢ ἄλλῃ τινὶ συμφορᾷ
χρησάμενον; ἀλλ᾽ οὐδὲ τῶν ἐχθρῶν με οὐδεὶς πώποτε
ᾐτιάσατο οὐδὲ διέβαλεν ἐπ᾽ οὐδενὶ τούτων, ἀλλ᾽ ὑπὸ
πάντων ἐμαρτυρεῖτό μοι καὶ ὁ καθ᾽ ἡμέραν ἀνεπίληπτος
εἶναι βίος. <milestone unit="section" n="4" />ἀλλ᾽ ἡ προαίρεσις, νὴ Δία, φαίη
τις ἄν, ἡ τῶν πολιτευμάτων σου μισηθεῖσα ταύτην
ἐξειργάσατό σοι τὴν συμφοράν. ἐξὸν γὰρ ἑλέσθαι τὴν
κρείττω μερίδα τὴν χείρονα εἵλου καὶ διετέλεις ἅπαντα
καὶ λέγων καὶ πράττων, ἐξ ὧν καταλυθήσεται μὲν ἡ <milestone unit="reiskpage" n="1572" />
πάτριος ἀριστοκρατία, κύριος δ᾽ ἔσται τῶν κοινῶν
ὄχλος ἀμαθὴς καὶ πονηρός. ἀλλ᾽ ἔγωγε τἀναντία ἔπραττον,
ὦ Μηνύκιε, καὶ ὅπως ἡ βουλὴ τῶν κοινῶν διὰ
παντὸς ἐπιμελήσεται καὶ ὁ πάτριος διαμενεῖ κόσμος
τῆς πολιτείας προὐνοούμην. <milestone unit="section" n="5" />ἀντὶ τούτων μέντοι τῶν
καλῶν ἐπιτηδευμάτων, ἃ τοῖς προγόνοις ἡμῶν ζηλωτὰ
εἶναι ἐδόκει, τὰς εὐτυχεῖς ταύτας καὶ μακαρίας κεκόμισμαι
παρὰ τῆς πατρίδος ἀμοιβάς, οὐχ ὑπὸ τοῦ δήμου
μόνον ἐξελασθείς, ὦ Μηνύκιε, ἀλλὰ πολὺ πρότερον
<pb id="v.3p.169" />
ὑπὸ τῆς βουλῆς, ἣ κατ᾽ ἀρχὰς ἐπαίρουσά με κεναῖς
ἐλπίσιν, ἡνίκα τοῖς δημάρχοις τυραννίδα περιβαλλομένοις
ἠναντιούμην, ὡς αὐτὴ παρέξουσα τὸ ἀσφαλές,
ἐπειδὴ κίνδυνόν τιν᾽ ἐκ τῶν δημοτικῶν ὑπείδετο,
<milestone unit="section" n="6" />ἀπέστη καὶ παρέδωκέ με τοῖς ἐχθροῖς. σὺ μέντοι τότ᾽ 
αὐτὸς ὕπατος ἦσθα, ὦ Μηνύκιε, ὅτι τὸ προβούλευμα
τὸ περὶ τῆς δίκης ἐγένετο, καὶ ἡνίκα Οὐαλέριος ὁ
παραδιδόναι με τῷ δήμῳ παραινῶν σφόδρα ἐπὶ τοῖς
<milestone unit="reiskpage" n="1573" />λόγοις εὐδοκίμει, κἀγὼ δεδιώς, μὴ ψήφου δοθείσης
ὑπὸ τῶν συνέδρων ἁλῶ, συνέγνων καὶ παρέξειν ἐμαυτὸν 
ὑπεσχόμην ἑκόντα ἐπὶ τὴν δίκην.
</p></div2>

<div2 type="chapter" n="31" org="uniform" sample="complete">
<p><milestone unit="section" n="1" />
ἴθι δή μοι, Μηνύκιε, ἀπόκριναι, πότερα
καὶ τῇ βουλῇ τῆς τιμωρίας ἄξιος ἐφάνην εἶναι, ὅτι τὰ
κράτιστα ἐπολιτευόμην τε καὶ ἔπραττον, ἢ τῷ δήμῳ
μόνῳ; εἰ μὲν γὰρ ἅπασι ταὐτὰ ἐδόκει τότε καὶ πάντες 
με ἀπηλάσατε, φανερὸν ὅτι πάντες οἱ ταῦτα βουληθέντες
ἀρετὴν μισεῖτε, καὶ τόπος οὐδείς ἐστιν ἐν τῇ
πόλει δεχόμενος καλοκαγαθίαν: εἰ δὲ βιασθεῖσα ἡ βουλὴ
συνεχώρησε τῷ δήμῳ καὶ τὸ ἔργον αὐτῆς ἀνάγκης ἦν,
οὐ γνώμης, ὁμολογεῖτε δήπου πονηροκρατεῖσθαι καὶ 
μηδενὸς εἶναι τὴν βουλὴν ὧν ἂν προέληται κυρίαν.
<milestone unit="section" n="2" />ἔπειτ᾽ εἰς τοιαύτην ἀξιοῦτέ με κατελθεῖν πόλιν, ἐν ᾗ 
τὸ κρεῖττον μέρος ὑπὸ τοῦ χείρονος ἄρχεται; πολλὴν
ἄρα κατεγνώκατέ μου μανίαν. φέρε, καὶ δὴ πέπεισμαι
<milestone unit="reiskpage" n="1574" />καὶ διαλυσάμενος τὸν πόλεμον, ὥσπερ ἀξιοῦτε, 
κατελήλυθα, τίς ἡ μετὰ ταῦτ᾽ ἔσται μου διάνοια καὶ
τίνα βίον ζήσομαι; πότερα τἀσφαλὲς καὶ ἀκίνδυνον
<pb id="v.3p.170" />
αἱρούμενος ἀρχάς τε καὶ τιμὰς καὶ τἆλλα ἀγαθά, ὧν
ἄξιον ἐμαυτὸν ἡγοῦμαι, μετιὼν θεραπεύειν ὑπομενῶ
τὸν ἔχοντα τὴν τούτων ἐξουσίαν ὄχλον; πονηρὸς ἄρα
ἐξ ἀγαθοῦ γενήσομαι, καὶ οὐδὲν ἔσται μοι τῆς προτέρας
 ἀρετῆς ὄφελος. <milestone unit="section" n="3" />ἀλλ᾽ ἐν τοῖς αὐτοῖς ἤθεσι μένων
καὶ τὴν αὐτὴν προαίρεσιν τῆς πολιτείας φυλάττων
ἐναντιώσομαι τοῖς μὴ ταὐτὰ προαιρουμένοις; εἶτα οὐ
πρόδηλον, ὅτι πολεμήσει μοι πάλιν ὁ δῆμος καὶ δίκας
ἑτέρας πάλιν ἀξιώσει λαμβάνειν, τοῦτ᾽ αὐτὸ πρῶτον
ἔγκλημα ποιούμενος, ὅτι τῆς καθόδου δι᾽ ἐκείνου τυχὼν
οὐ τὰ πρὸς ἡδονὴν αὐτῷ πολιτεύομαι; οὐκ ἔνεστ᾽ ἄλλως
εἰπεῖν. <milestone unit="section" n="4" />ἔπειτ᾽ ἀναφανήσεταί τις ἕτερος Ἰκιλίῳ
παραπλήσιος ἢ Δεκίῳ θρασὺς δημαγωγός, ὃς αἰτιάσεταί <milestone unit="reiskpage" n="1575" />
με διιστάναι τοὺς πολίτας ἀπ᾽ ἀλλήλων ἢ κατὰ τοῦ
δήμου πράττειν ἐπιβουλὴν ἢ προδιδόναι τοῖς πολεμίοις
τὴν πόλιν ἢ τυραννίδι, ὥσπερ καὶ Δέκιος ᾐτιάσατο,
ἐπιχειρεῖν ἢ ἄλλο ἀδικεῖν, ὁτιδήποτ᾽ ἂν αὐτῷ
<milestone unit="section" n="5" />φανῇ: οὐ γὰρ ἀπορήσει τὸ μισοῦν αἰτίας. ἥξει τε πρὸς
τοῖς ἄλλοις ἐγκλήμασι καὶ ταυτὶ φερόμενα οὐκ εἰς
μακράν, ὅσα ἐν τῷ πολέμῳ πέπρακταί μοι τούτῳ, ὅτι
χώραν ὑμῶν τέτμηκα καὶ λείαν ἀπελήλακα καὶ πόλεις
ἀφῄρημαι καὶ τοὺς ὑπὲρ τούτων ἀμυνομένους τοὺς μὲν
πεφόνευκα, τοὺς δὲ τοῖς πολεμίοις παραδέδωκα. ταῦτ᾽
ἐὰν οἱ κατήγοροι λέγωσι, τί φήσω πρὸς αὐτοὺς ἀπολογούμενος
ἢ τίνι βοηθείᾳ χρήσομαι;
</p></div2>

<div2 type="chapter" n="32" org="uniform" sample="complete">
<p><milestone unit="section" n="1" />
ἆρ᾽ οὐ φανερόν, ὅτι καλλιλογεῖτε καὶ
εἰρωνεύεσθε, ὦ Μηνύκιε, ὄνομα καλὸν ἔργῳ περιθέντες
ἀνοσίῳ; οὐ γὰρ δὴ κάθοδόν μοι δίδοτε, ἀλλὰ σφάγιόν
<pb id="v.3p.171" />
με τῷ δήμῳ κατάγετε, τάχα μὲν καὶ βεβουλευμένοι
<milestone unit="reiskpage" n="1576" />τοῦτο πράττειν: οὐθὲν γὰρ ἔτι μοι χρηστὸν ὑπὲρ ὑμῶν
ἐπέρχεται φρονεῖν: εἰ δὲ βούλεσθε  —  τίθημι γάρ  — <milestone unit="section" n="2" />οὐδὲν ὧν πείσομαι προορώμενοι, τί οὖν ἔσται μοι τῆς
ὑμετέρας ἀγνοίας ἢ μωρίας ὄφελος, κωλύειν μὲν οὐδὲν 
οὐδ᾽ ἂν οἷοι ἦτε δυνησομένων, χαρίζεσθαι δὲ καὶ
τοῦτο τῷ δήμῳ σὺν τοῖς ἄλλοις ἀναγκαζομένων; ἀλλὰ
γὰρ ὅτι μὲν οὐ συνοίσει μοι πρὸς ἀσφάλειαν ἥδε, ἣν
ὑμεῖς μὲν κάθοδον καλεῖτε, ἐγὼ δὲ ταχεῖαν ὁδὸν ἐπὶ
τὸν ὄλεθρον, οὐ πολλῶν οἴομαι δεῖν ἔτι λόγων: ὅτι 
δ᾽ οὐδὲ πρὸς εὐδοξίαν ἢ τιμὴν ἢ πρὸς εὐσέβειαν,
ἐπειδὴ καὶ σὺ τούτων, ὦ Μηνύκιε, πρόνοιαν ἔχειν με
ἠξίους, εὖ ποιῶν, ἀλλ᾽ αἴσχιστά μοι καὶ ἀνοσιώτατα
πραχθήσεται πεισθέντι ὑμῖν, ἄκουσον ἐν τῷ μέρει. <milestone unit="section" n="3" />ἐγὼ 
πολέμιος ἐγενόμην τούτοις <del status="unremarkable">Οὐολούσκοις</del> καὶ πολλὰ 
ἠδίκησα αὐτοὺς ἐν τῷ πολέμῳ, τῇ πατρίδι πράττων
ἡγεμονίαν καὶ ἰσχὺν καὶ κλέος. οὐκοῦν προσῆκέ μοι
<milestone unit="reiskpage" n="1577" />τιμᾶσθαι μὲν ὑπὸ τῶν εὖ πεπονθότων, μισεῖσθαι δ᾽
ὑπὸ τῶν ἠδικημένων; εἰ γοῦν τι τῶν εἰκότων ἐγένετο.
ἀνέτρεψε δ᾽ ἀμφότερα ταῦθ᾽ ἡ τύχη, καὶ εἰς τἀναντία 
μετέθηκε τὰς ἀξιώσεις. ὑμεῖς μὲν γάρ, ὑπὲρ ὧν τούτοις
ἐχθρὸς ἦν, ἀφείλεσθέ με πάντα τἀμὰ καὶ τὸ μηδὲν
ποιήσαντες ἐρρίψατε: οὗτοι δ᾽ οἱ τὰ δεινὰ ὑπ᾽ ἐμοῦ
<pb id="v.3p.172" />
παθόντες, τὸν ἄπορον καὶ ἀνέστιον καὶ ταπεινὸν καὶ
<milestone unit="section" n="4" />ἄπολιν ὑπεδέξαντό με ταῖς ἑαυτῶν πόλεσι. καὶ οὐκ
ἀπέχρη αὐτοῖς τοῦτο ποιήσασι μόνον οὕτω λαμπρὸν
καὶ μεγαλόψυχον ἔργον, ἀλλὰ καὶ πολιτείαν ἔδοσάν
μοι ἐν ἁπάσαις ταῖς ἑαυτῶν πόλεσι καὶ ἀρχὰς καὶ τιμάς,
αἳ μέγισται παρ᾽ αὐτοῖς εἰσιν. ἐῶ τἆλλα: ἀλλὰ νυνὶ
στρατηγὸν ἀποδεδείχασί με αὐτοκράτορα τῆς ὑπερορίου
στρατιᾶς καὶ πάντα τὰ κοινὰ ἐπ᾽ ἐμοὶ πεποιήκασι μόνῳ.
<milestone unit="section" n="5" />φέρε δή, τίνα λαβὼν καρδίαν προδοίην ἂν ἔτι τούτους, <milestone unit="reiskpage" n="1578" />
ὑφ᾽ ὧν τηλικαύταις κεκόσμημαι τιμαῖς, οὐθὲν
οὔτε μεῖζον οὔτ᾽ ἔλαττον ἀδικηθείς; εἰ μὴ ἄρα αἱ
χάριτες αὐτῶν ἀδικοῦσί με, ὥσπερ ὑμᾶς αἱ ἐμαί: καλήν
γε δόξαν οἴσει μοι παρὰ πᾶσιν ἀνθρώποις γνωσθεῖσα
ἡ παλιμπροδοσία. τίς δ᾽ <del status="unremarkable">οὐκ</del> ἂν ἐπαινέσειέ
με ἀκούσας, ὅτι τοὺς μὲν φίλους, ὑφ᾽ ὧν εὖ πάσχειν
μοι προσῆκε, πολεμίους εὑρών, τοὺς δ᾽ ἐχθρούς, ὑφ᾽
ὧν ἐχρῆν με ἀπολωλέναι, φίλους, ἀντὶ τοῦ μισεῖν μὲν
τὰ μισοῦντα, φιλεῖν δὲ τὰ φιλοῦντα, τὴν ἐναντίαν γνώμην ἔσχον;
</p></div2>

<div2 type="chapter" n="33" org="uniform" sample="complete">
<p><milestone unit="section" n="1" />
ἴθι δὴ σκόπει καὶ τὰ παρὰ θεῶν, Μηνύκιε,
οἷά μοι νῦν τ᾽ ἀπήντηται καί, ἐὰν ἄρα πεισθεὶς
ὑμῖν προδῶ τὴν τούτων πίστιν, οἷα τὸν λοιπὸν
ὑπάρξει μοι βίον. νῦν μέν γε πάσης πράξεως, ἧς ἂν
ἅψωμαι καθ᾽ ὑμῶν, συλλαμβάνουσί μοι, καὶ οὐδεμιᾶς
 πείρας ἀποτυγχάνω. <milestone unit="section" n="2" />καὶ τοῦτο πηλίκον οἴεσθε εἶναι <milestone unit="reiskpage" n="1579" />
τεκμήριον εὐσεβείας τῆς ἐμῆς; εἰ γὰρ δὴ κατὰ τῆς πατρίδος
<pb id="v.3p.173" />
οὐχ ὅσιον ἐγὼ πόλεμον ἐνεστησάμην, ἅπαντα
χρῆν ἐναντία μοι γίνεσθαι τὰ παρὰ θεῶν: ὁπότε δ᾽
οὐρίῳ πνεούσῃ κέχρημαι τῇ περὶ τοὺς πολέμους τύχῃ,
καὶ ὁπόσοις ἂν ἐπιβάλωμαι πράγμασι κατ᾽ ὀρθὸν
ἅπαντά μοι χωρεῖ, δῆλον ὅτι εὐσεβής εἰμι ἀνὴρ καὶ 
<milestone unit="section" n="3" />πράξεις προῄρημαι καλάς. τί οὖν, ἐὰν μεταβάλωμαι 
καὶ τὰ μὲν ὑμέτερα αὔξειν, τὰ δὲ τούτων ταπεινὰ
ποιεῖν ζητῶ, γενήσεταί μοι; ἆρ᾽ οὐχὶ τἀναντία, καὶ
πονηρὰν νέμεσιν ἕξω παρὰ τοῦ δαιμονίου τοῖς ἠδικημένοις
τιμωρόν, καὶ ὥσπερ ἐκ ταπεινοῦ μέγας διὰ τοὺς 
θεοὺς ἐγενόμην, οὕτως αὖθις ἐκ μεγάλου ταπεινὸς
γενήσομαι, καὶ τἀμὰ παθήματα παιδεύματα γενήσεται
τοῖς ἄλλοις; <milestone unit="section" n="4" />ἐμοὶ μὲν ταῦτα παρίσταται περὶ τοῦ δαιμονίου 
φρονεῖν, καὶ πείθομαί γε τὰς ἐρινύας ἐκείνας
τὰς φοβερὰς καὶ ἀπαραιτήτους τοῖς ἀνόσιόν τι διαπραξαμένοις, 
ὧν καὶ σὺ ἐμνήσθης, ὦ Μηνύκιε, τότε
<milestone unit="reiskpage" n="1580" />μοι παρακολουθήσειν ψυχήν τε καὶ σῶμα αἰκιζομένας,
ὅταν ἐγκαταλίπω καὶ προδῶ τοὺς σώσαντάς με ἀπολωλότα
ὑφ᾽ ὑμῶν καὶ μετὰ τοῦ σῶσαι πολλὰς καὶ καλὰς
προσθέντας εὐεργεσίας, οἷς ἐγγυητὰς ἔδωκα θεούς, ὡς 
ἐπ᾽ οὐδενὶ κακῷ τὴν ἄφιξιν ποιησάμενος καὶ φυλάξων
τὴν εἰς τόδε χρόνου καθαρὰν καὶ ἀμίαντον συνοῦσάν μοι πίστιν.
</p></div2>

<div2 type="chapter" n="34" org="uniform" sample="complete">
<p><milestone unit="section" n="1" />
ὅταν δὲ φίλους ἔτι καλῇς, ὦ Μηνύκιε,
τοὺς ἐξελάσαντάς με καὶ πατρίδα τὴν ἀπαρνησαμένην, 
φύσεώς τε νόμους ἀνακαλῇ καὶ περὶ τῶν ὁσίων διαλέγῃ,
<pb id="v.3p.174" />
φαίνῃ μοι τὰ κοινότατα καὶ ὑπὸ μηδενὸς ἀγνοούμενα
μόνος ἀγνοεῖν: ὅτι τὸ φίλιον ἢ πολέμιον οὔτ᾽
ὄψεως ὁρίζει χαρακτὴρ οὔτ᾽ ὀνόματος θέσις, ἀλλὰ ταῖς
χρείαις καὶ τοῖς ἔργοις δηλοῦται τούτων ἑκάτερον,
φιλοῦμέν τε πάντες τὰ ὠφελοῦντα καὶ μισοῦμεν τὰ
βλάπτοντα, οὐκ ἀνθρώπων τινῶν ἡμῖν τόνδε θεμένων <milestone unit="reiskpage" n="1581" />
τὸν νόμον, οὐδὲ ἀνελούντων ποτὲ αὐτόν, ἐὰν τἀναντία
αὐτοῖς δοκῇ, ἀλλ᾽ ὑπὸ τῆς κοινῆς φύσεως ἐξ ἅπαντος
τοῦ χρόνου πᾶσι τοῖς αἰσθήσεως μετειληφόσι κείμενον
 καὶ εἰς ἀεὶ διαμενοῦντα παραλαβόντες: <milestone unit="section" n="2" />καὶ διὰ τοῦτο
φίλους τ᾽ ἀπαρνούμεθα, ὅταν ἀδικήσωσι, καὶ ἐχθροὺς
φίλους ποιούμεθα, ὅταν τις ἡμῖν παρ᾽ αὐτῶν ὑπάρξῃ
χάρις, πόλιν τε τὴν γειναμένην ἡμᾶς, ὅταν μὲν ὠφελῇ,
στέργομεν, ὅταν δὲ βλάπτῃ, καταλείπομεν, οὐ διὰ τὸν
 τόπον ἀγαπῶντες αὐτήν, ἀλλὰ διὰ τὸ συμφέρον. <milestone unit="section" n="3" />καὶ
οὐχὶ τοῖς μὲν ἰδιώταις οὕτως ἐπέρχεται καθ᾽ ἕνα φρονεῖν,
οὐχὶ δὲ καὶ πόλεσιν ὅλαις καὶ ἔθνεσιν, ὥστε ὁ <milestone unit="reiskpage" n="1582" />
ταύτῃ τῇ γνώμῃ χρώμενος οὐδὲν ἔξω τῶν θείων ἀξιοῖ
νομίμων, οὐδὲ παρὰ τὴν κοινὴν ἁπάντων ἀνθρώπων
ποιεῖ δικαίωσιν. ἐγὼ μὲν δὴ ταῦτα πράττοντα ἐμαυτὸν
τά τε δίκαια ἡγοῦμαι πράττειν καὶ τὰ συμφέροντα
καὶ τὰ καλὰ καὶ ἅμα ταῦτα καὶ τὰ πρὸς τοὺς θεοὺς
ὁσιώτατα: καὶ οὐ δέομαι δικαστὰς ὑπὲρ αὐτῶν λαβεῖν
τοὺς εἰκασμῷ καὶ δόξῃ τεκμαιρομένους τὴν ἀλήθειαν
ἀνθρώπους, ἐπειδὴ θεοῖς ἀρέσκοντα πράττω. οὐ γὰρ
<pb id="v.3p.175" />
ἀδυνάτοις ἐπιχειρεῖν ὑπολαμβάνω πράγμασι θεοὺς ἔχων
αὐτῶν ἡγεμόνας, εἴγε δεῖ τεκμαίρεσθαι τοῖς γεγονόσιν ἤδη τὰ μέλλοντα.
</p></div2>

<div2 type="chapter" n="35" org="uniform" sample="complete">
<p><milestone unit="section" n="1" />
περὶ δὲ τῆς μετριότητος, ἐφ᾽ ἣν παρακαλεῖτέ
με, καὶ τοῦ μὴ πρόρριζον ἀνελεῖν τὸ Ῥωμαίων 
γένος μηδ᾽ ἐκ βάθρων ὅλην ἀναστῆσαι τὴν πόλιν,
εἶχον μέν, ὦ Μηνύκιε, λέγειν, ὅτι οὐκ ἐγὼ τούτου
κύριος οὐδὲ πρὸς ἐμὲ ὁ περὶ τούτων ἐστὶ λόγος, ἀλλ᾽
ἐγὼ στρατηγός εἰμι τῆς δυνάμεως, πολέμου δὲ καὶ
<milestone unit="reiskpage" n="1583" />εἰρήνης οὗτοι κύριοι: ὥστε παρὰ τούτων αἰτεῖσθέ γ᾽ 
<milestone unit="section" n="2" />ἀνοχὰς ἐπὶ διαλλαγαῖς, ἀλλὰ μὴ παρ᾽ ἐμοῦ. οὐ μὴν 
<del status="unremarkable">ταύτην γε δίδωμι τὴν ἀπόκρισιν</del> ἀλλὰ καὶ θεοὺς
σέβων τοὺς πατρῴους καὶ τάφους αἰδούμενος προγόνων
καὶ γῆν, ἐξ ἧς ἔφυν, γυναῖκάς τε καὶ παῖδας ὑμῶν
ἐλεῶν, οἷς οὐκ ἐπιτηδείοις οὖσι τὰ πατέρων καὶ ἀνδρῶν 
ἥξει σφάλματα, καὶ οὐχ ἥκιστα τῶν ἄλλων καὶ
δἰ ὑμᾶς, ὦ Μηνύκιε, τοὺς προχειρισθέντας ὑπὸ τῆς
<milestone unit="reiskpage" n="1584" />πόλεως, τάδε ἀποκρίνομαι: ἐὰν ἀποδῶσι Ῥωμαῖοι Οὐολούσκοις
χώραν τε ὅσην αὐτοὺς ἀφῄρηνται καὶ πόλεις
ὅσας κατέχουσιν ἀνακαλεσάμενοι τοὺς ἐποίκους, φιλίαν 
τε ποιήσωνται πρὸς αὐτοὺς εἰς τὸν ἀεὶ χρόνον καὶ
ἰσοπολιτείας μεταδῶσιν ὥσπερ Λατίνοις ὅρκους καὶ
ἀρὰς κατὰ τῶν παραβαινόντων τὰ συγκείμενα ποιησάμενοι,
<pb id="v.3p.176" />
διαλύσομαι πρὸς αὐτοὺς τὸν πόλεμον, πρότερον
δὲ <add>οὔ</add>. <milestone unit="section" n="3" />ταῦτ᾽ <add>οὖν</add> ἀπαγγέλλετε αὐτοῖς, καὶ τὸν
αὐτὸν τρόπον ὅνπερ πρὸς ἐμὲ καὶ πρὸς ἐκείνους περὶ
τοῦ δικαίου πάνυ ἐπιστρεφῶς ταῦτα διαλέγεσθε: καλόν
τοι τὰς ἰδίας ἕκαστον ἔχοντα κτήσεις ἐν εἰρήνῃ ζῆν,
καὶ πολλοῦ ἄξιον τὸ μηθένα δεδοικέναι μήτ᾽ ἐχθρὸν
μήτε καιρόν, αἰσχρὸν δὲ τῶν ἀλλοτρίων περιεχομένους
οὐκ ἀναγκαῖον πόλεμον ὑπομένειν, ἐν ᾧ καὶ περὶ τῶν
ἰδίων ἁπάντων κινδυνεύσουσιν ἀγαθῶν: τά τ᾽ ἆθλα <milestone unit="reiskpage" n="1585" />
ἐπιδείκνυτε αὐτοῖς οὐκ ἴσα κατορθοῦσί τε καὶ μὴ τυχοῦσι
γινόμενα γῆς ἀλλοτρίας γλιχομένοις, εἰ δὲ βούλεσθε,
προστίθετε καὶ τὰς πόλεις τῶν ἠδικημένων
προσλαβεῖν βουλομένοις, ἐὰν μὴ κρατῶσι, καὶ τὴν ἑαυτῶν
γῆν τε καὶ πόλιν ἀφαιρεθῆναι, καὶ ἔτι πρὸς τούτῳ
γυναῖκας ἐπιδεῖν <add>τὰ</add> αἴσχιστα πασχούσας καὶ παῖδας
εἰς ὕβριν ἀγομένους καὶ γονεῖς δούλους ἀντ᾽ ἐλευθέρων
ἐπὶ γήρως ὀδῷ γινομένους. <milestone unit="section" n="4" />καὶ ἅμα διδάσκετε
τὴν βουλήν, ὅτι τούτων τῶν κακῶν οὐκ ἂν ἔχοιεν <milestone unit="reiskpage" n="1586" />
αἰτιάσασθαι Μάρκιον, ἀλλὰ τὴν ἑαυτῶν ἀφροσύνην.
παρὸν γὰρ αὐτοῖς τὰ δίκαια ποιεῖν καὶ μηδενὶ δεινῷ
περιπεσεῖν τὸν ὑπὲρ τῶν ἐσχάτων κίνδυνον ἀναιρήσονται
μέχρι παντὸς φιλοχωροῦντες <del status="unremarkable">ἐν</del> τοῖς ἀλλοτρίοις.
<milestone unit="section" n="5" />ἔχετε τὰς ἀποκρίσεις: τούτων οὐθὲν ἂν εὕροισθε
παρ᾽ ἐμοῦ πλέον, ἀλλ᾽ ἄπιτε καὶ σκοπεῖτε, ὅ
<pb id="v.3p.177" />
τι πρακτέον ὑμῖν: ἕως δὲ βουλεύσησθε, δίδωμι χρόνον
ὑμῖν ἡμερῶν τριάκοντα. ἐν δὲ τῷ μεταξὺ χρόνῳ σήν
τε χάριν, ὦ Μηνύκιε, καὶ τῶν ἄλλων ὑμῶν ἕνεκα τὴν
στρατιὰν ἐκ τῆς χώρας ἀπάξω: μεγάλα γὰρ ἂν βλάπτοισθε
μενούσης αὐτῆς ἐνθάδε. τῇ δὲ τριακοστῇ 
προσδέχεσθέ με ἡμέρᾳ τὰς ἀποκρίσεις ληψόμενον.
</p></div2>

<div2 type="chapter" n="36" org="uniform" sample="complete">
<p><milestone unit="section" n="1" />
ταῦτ᾽ εἰπὼν ἀνέστη καὶ διέλυσε τὸν σύλλογον.
τῇ δ᾽ ἐπιούσῃ νυκτὶ περὶ τὴν τελευταίαν φυλακὴν
ἀναστήσας τὴν στρατιὰν ἦγεν ἐπὶ τὰς λοιπὰς
τῶν Λατίνων πόλεις εἴτε κατ᾽ ἀλήθειαν πεπυσμένος, 
<milestone unit="reiskpage" n="1587" />ὅτι μέλλοι τις ἐκεῖθεν ἐπικουρία Ῥωμαίοις ἀφικέσθαι,
ὡς τότε δημηγορῶν ἔφησεν, εἴτ᾽ αὐτὸς πλασάμενος τὸν
λόγον, ἵνα μὴ δόξειε χαριζόμενος τοῖς ἐχθροῖς καταλελοιπέναι
τὸν πόλεμον. <milestone unit="section" n="2" />ἐπιβαλὼν δὲ τῇ καλουμένῃ 
Λογγόλᾳ καὶ δίχα πόνου γενόμενος αὐτῆς ἐγκρατὴς καὶ 
τὸν αὐτὸν τρόπον ὅνπερ τὰς ἑτέρας ἐξανδραποδισάμενός
τε καὶ διαρπάσας ἐπὶ τὴν Σατρικανῶν ἤλαυνε
πόλιν. ἑλὼν δὲ καὶ ταύτην ὀλίγον ἀντισχόντων τῶν
ἐν αὐτῇ χρόνον, καὶ τὰς ἐξ αὐτῶν ἀμφοτέρων <del status="unremarkable">τῶν
πόλεων</del> ὠφελείας μέρει τῆς στρατιᾶς κελεύσας ἀπάγειν 
εἰς Ἐχέτραν, τὴν λοιπὴν ἀναλαβὼν δύναμιν ἦγεν
ἐπὶ πόλιν ἄλλην τὴν καλουμένην Κετίαν. γενόμενος
<milestone unit="reiskpage" n="1588" />δὲ καὶ ταύτης ἐγκρατὴς καὶ διαρπάσας εἰς τὴν Πολυσκανῶν
χώραν ἐνέβαλεν. οὐ δυνηθέντων δ᾽ ἀντισχεῖν
τῶν Πολυσκανῶν κατὰ κράτος ἑλὼν καὶ τούτους ἐπὶ 
<pb id="v.3p.178" />
τὰς ἑξῆς ἐχώρει. Ἀλβιήτας μὲν οὖν καὶ Μογιλλανοὺς
ἐκ τειχομαχίας αἱρεῖ, %    χωριελανοὺς δὲ καθ᾽ ὁμολογίας
παραλαμβάνει. <milestone unit="section" n="3" />γενόμενος δ᾽ ἐν ἡμέραις τριάκοντα
πόλεων ἑπτὰ κύριος ἧκεν ἐπὶ τὴν Ῥώμην ἄγων
πολὺ πλείω στρατιὰν τῆς προτέρας καὶ σταδίους ἀποσχὼν
τῆς πόλεως ὀλίγῳ πλείους τῶν τριάκοντα παρὰ
τὴν ἐπὶ Τυσκλανοὺς φέρουσαν ὁδὸν κατεστρατοπέδευσεν.
ἐν ᾧ δὲ τὰς Λατίνων ἐξῄρει τε καὶ προσήγετο πόλεις,
Ῥωμαίοις πρὸς τὰς ἐπιταγὰς αὐτοῦ πολλὰ βουλευσαμένοις <milestone unit="reiskpage" n="1589" />
ἔδοξε μηδὲν ἀνάξιον ποιεῖν τῆς πόλεως, ἀλλ᾽
ἐὰν μὲν ἀπέλθωσιν αὐτῶν ἐκ τῆς χώρας Οὐολοῦσκοι
καὶ τῆς τῶν συμμάχων τε καὶ ὑπηκόων <del status="unremarkable">γῆς</del>, <add>καὶ</add>
καταλυσάμενοι τὸν πόλεμον πρέσβεις ἀποστείλωσι τοὺς
διαλεξομένους περὶ φιλίας, προβουλεῦσαι τὸ συνέδριον,
ἐφ᾽ οἷς ἔσονται δικαίοις φίλοι, καὶ τὰ βουλευθέντα
εἰς τὸν δῆμον ἐξενεγκεῖν: ἕως δ᾽ ἂν ἐν τῇ χώρᾳ μένοντες
αὐτῶν καὶ τῶν συμμάχων ἔργα πράττωσι πολεμίων,
<milestone unit="section" n="4" />μηθὲν αὐτοῖς ψηφίζεσθαι φιλάνθρωπον. πολὺς
γὰρ δὴ Ῥωμαίοις ἀεὶ λόγος τοῦ μηθὲν δρᾶσαί ποτ᾽ ἐξ
ἐπιτάγματος μηδὲ φόβῳ πολεμίων εἴξαντας, σπεισαμένοις
δὲ τοῖς διαφόροις καὶ παρασχοῦσιν ἑαυτοὺς ὑπηκόους
χαρίζεσθαί τε καὶ ἐπιτρέπειν ὅτου δέοιντο τῶν
μετρίων. καὶ τοῦτο τὸ φρόνημα ἐν πολλοῖς καὶ μεγάλοις
κινδύνοις φυλάττουσα ἡ πόλις κατά τε τοὺς ὀθνείους
καὶ τοὺς ἐμφυλίους πολέμους μέχρι τοῦ καθ᾽
ἡμᾶς χρόνου διατετέλεκε.
<pb id="v.3p.179" />
</p></div2>

<div2 type="chapter" n="37" org="uniform" sample="complete">
<p><milestone unit="section" n="1" />
<milestone unit="reiskpage" n="1590" />ταῦτα ψηφισαμένης τῆς βουλῆς καὶ
πρεσβευτὰς ἑτέρους ἑλομένης δέκα ἄνδρας ἐκ τῶν ὑπατικῶν
τοὺς ἀξιώσοντας τὸν ἄνδρα μηθὲν ἐκφέρειν
ἐπίταγμα βαρὺ μηδ᾽ ἀνάξιον τῆς πόλεως, ἀλλὰ καταλύσαντα
τὴν ἔχθραν καὶ ἀναστήσαντα τὴν δύναμιν ἐκ 
τῆς χώρας πειθοῖ καὶ διὰ λόγων συμβατηρίων ταῦτα
πειρᾶσθαι πράττειν, εἰ βούλεται βεβαίους τε καὶ εἰς
ἀεὶ διαμενούσας ποιήσασθαι τὰς ὁμολογίας τῶν πόλεων,
ὡς τῶν γε ὑπ᾽ ἀνάγκης τινὸς ἢ καιροῦ συγχωρουμένων
καὶ ἰδιώταις καὶ πόλεσιν ἅμα τῷ μεταπεσεῖν 
τοὺς καιροὺς ἢ τὰς ἀνάγκας εὐθὺς διαλυομένων: οἱ
μὲν ἀποδειχθέντες ὑπ᾽ αὐτῆς πρέσβεις ἅμα τῷ πυθέσθαι
τὴν παρουσίαν τοῦ Μαρκίου πορευθέντες ὡς αὐτὸν
<milestone unit="reiskpage" n="1591" />πολλὰ ἐπαγωγὰ διελέγοντο φυλάττοντες καὶ ἐν
τοῖς λόγοις τὸ ἀξίωμα τῆς πόλεως. <milestone unit="section" n="2" />ὁ δὲ Μάρκιος 
ἄλλο μὲν οὐδὲν αὐτοῖς ἀπεκρίνατο, συνεβούλευε δὲ
κρεῖττόν τι βουλευσαμένους ἥκειν τριῶν ἐντὸς ἡμερῶν:
ταύτας γὰρ αὐτοῖς ἔσεσθαι μόνας ἀνοχὰς τοῦ πολέμου.
βουλομένων δέ τι πρὸς ταῦτα λέγειν τῶν ἀνδρῶν οὐκ
ἐπέτρεψεν, ἀλλ᾽ ἀπιέναι τὴν ταχίστην ἐκέλευσεν ἐκ τοῦ 
χάρακος, ἀπειλήσας ὡς, εἰ μὴ ποιήσουσιν, ὡς κατασκόποις
χρήσεται: κἀκεῖνοι σιωπῇ ἀπιόντες εὐθὺς
ᾤχοντο. <milestone unit="section" n="3" />μαθόντες δ᾽ οἱ βουλευταὶ παρὰ τῶν πρέσβεων 
τὰς αὐθάδεις ἀποκρίσεις %5τε καὶ ἀπειλὰς τοῦ
Μαρκίου στρατιὰν μὲν ὑπερόριον ἐξάγειν οὐδὲ τότε 
<pb id="v.3p.180" />
ἐψηφίσαντο, εἴτε τὸ ἀπειροπόλεμον τῶν σφετέρων στρατιωτῶν:
νεοσύλλεκτοι γὰρ οἱ πλείους ἦσαν αὐτῶν: εὐλαβηθέντες,
εἴτε τὴν ἀτολμίαν τῶν ὑπάτων: ἥκιστα
γὰρ ἐν αὐτοῖς τὸ δραστήριον ἦν: σφαλερὰν ἡγησάμενοι
τηλικοῦτον ἀναιρεῖσθαι ἀγῶνα, εἴτ᾽ ἄρα καὶ τοῦ δαιμονίου
σφίσιν ἐναντιουμένου πρὸς τὴν ἔξοδον <add>δἰ</add>
οἰωνῶν ἢ χρησμῶν Σιβυλλείων ἤ τινος ὀττείας πατρίου, <milestone unit="reiskpage" n="1592" />
ὧν οὐκ ἠξίουν οἱ τότ᾽ ἄνθρωποι καθάπερ οἱ
νῦν ὑπερορᾶν: φυλάττειν δὲ τὴν πόλιν ἐπιμελεστέρᾳ
φυλακῇ καὶ ἀπὸ τῶν ἐρυμάτων τοὺς ἐπιόντας ἀμύνεσθαι διέγνωσαν.
</p></div2>

<div2 type="chapter" n="38" org="uniform" sample="complete">
<p><milestone unit="section" n="1" />
ταῦτα δὲ πράττοντες καὶ παρασκευαζόμενοι
τῆς τ᾽ ἐλπίδος οὔπω ἀφιστάμενοι ὡς δυνατὸν
ὑπάρχον ἔτι μεταπεισθῆναι τὸν Μάρκιον, εἰ μείζονι
καὶ τιμιωτέρᾳ πρεσβείᾳ δεηθεῖεν αὐτοῦ, ψηφίζονται
τούς θ᾽ ἱεροφάντας καὶ τοὺς οἰωνοσκόπους καὶ τοὺς
ἄλλους ἅπαντας, ὅσοι τιμήν τινα ἱερὰν ἢ λειτουργίαν
περὶ τὰ θεῖα δημοτελῆ λαβόντες εἶχον: εἰσὶ δὲ παρ᾽
αὐτοῖς ἱερεῖς καὶ θεραπευταὶ θεῶν πάνυ πολλοὶ καὶ
αὐτοὶ οὗτοι διαφανέστατοι τῶν ἄλλων κατά τ᾽ οἴκους
πατέρων καὶ ἀρετῆς οἰκείας ἀξίωσιν: ἔχοντας ἅμ᾽ αὐτοῖς <milestone unit="reiskpage" n="1593" />
τῶν ὀργιαζομένων τε καὶ θεραπευομένων θεῶν τὰ
σύμβολα καὶ τὰς ἱερὰς ἀμπεχομένους ἐσθῆτας ἀθρόους
ἐπὶ τὸν χάρακα τῶν πολεμίων πορεύεσθαι τοὺς αὐτοὺς
 φέροντας τοῖς προτέροις λόγους. <milestone unit="section" n="2" />ὡς δ᾽ ἀφίκοντο οἱ
ἄνδρες καὶ ἔλεξαν, ὅσα ἡ βουλὴ αὐτοῖς ἐπέστελλεν,
<pb id="v.3p.181" />
οὐδὲ τούτοις ἔδωκεν ὁ Μάρκιος ἀπόκρισιν ὑπὲρ ὧν
ἠξίουν, ἀλλ᾽ ἢ τὰ κελευόμενα ποιεῖν συνεβούλευεν
ἀπιόντας, εἰ θέλουσιν εἰρήνην ἄγειν, ἢ προσδέχεσθαι
τὸν πόλεμον ἥξοντα πρὸς τὴν πόλιν, καὶ τὸ λοιπὸν
ἀπεῖπε μὴ διαλέγεσθαι πρὸς αὐτόν. <milestone unit="section" n="3" />ὡς δὲ καὶ ταύτης 
ἀπέτυχον τῆς πείρας οἱ Ῥωμαῖοι, πᾶσαν ἐλπίδα
διαλλαγῆς ἀπογνόντες ὡς πολιορκησόμενοι παρεσκευάζοντο
τοὺς μὲν ἀκμαιοτάτους ὑπὸ τῇ τάφρῳ καὶ παρὰ
ταῖς πύλαις %5τάξαντες, τοὺς δ᾽ ἀφειμένους ἤδη στρατείας,
<milestone unit="reiskpage" n="1594" />οἷς ἔτι τὰ σώματα ἱκανὰ ἦν κακοπαθεῖν, ἐπὶ τοῖς τείχεσιν. 
</p></div2>

<div2 type="chapter" n="39" org="uniform" sample="complete">
<p><milestone unit="section" n="1" />
αἱ δὲ γυναῖκες αὐτῶν, ὡς ἐγγὺς ὄντος
ἤδη τοῦ δεινοῦ, καταλιποῦσαι τῆς οἴκοι μονῆς τὸ εὐπρεπὲς
ἔθεον ἐπὶ τὰ τεμένη τῶν θεῶν ὀλοφυρόμεναί
τε καὶ προκυλιόμεναι τῶν ξοάνων: καὶ ἦν ἅπας μὲν 
ἱερὸς τόπος οἰμωγῆς τε καὶ ἱκετείας γυναικῶν ἀνάπλεως,
μάλιστα δὲ τὸ τοῦ Καπετωλίου Διὸς ἱερόν.
<milestone unit="section" n="2" />ἔνθα δή τις αὐτῶν γένει τε καὶ ἀξιώματι προὔχουσα 
καὶ ἡλικίας ἐν τῷ κρατίστῳ τότ᾽ οὖσα καὶ φρονῆσαι
τὰ δέοντα ἱκανωτάτη, Οὐαλερία μὲν ὄνομα, Ποπλικόλα 
δὲ τοῦ συνελευθερώσαντος ἀπὸ τῶν βασιλέων τὴν πόλιν
ἀδελφή, θείῳ τινὶ παραστήματι κινηθεῖσα ἐπὶ τῆς
ἀνωτάτω κρηπῖδος ἔστη τοῦ νεὼ καὶ προσκαλεσαμένη
τὰς ἄλλας γυναῖκας πρῶτον μὲν παρεμυθήσατο καὶ
παρεθάρρυνεν ἀξιοῦσα μὴ καταπεπλῆχθαι τὸ δεινόν: 
ἔπειτα ὑπέσχετο μίαν εἶναι σωτηρίας ἐλπίδα τῇ πόλει,
<milestone unit="reiskpage" n="1595" />ταύτην δ᾽ ἐν αὐταῖς εἶναι μόναις καταλειπομένην, ἐὰν
<pb id="v.3p.182" />
<milestone unit="section" n="3" />ἐθελήσωσι πράττειν, ἃ δεῖ. καί τις εἶπεν ἐξ αὐτῶν:
καὶ τί πράττουσαι ἂν ἡμεῖς αἱ γυναῖκες διασῶσαι δυνηθείημεν
τὴν πατρίδα τῶν ἀνδρῶν ἀπειρηκότων; τίς ἡ
τοσαύτη περὶ ἡμᾶς τὰς ἀσθενεῖς καὶ ταλαιπώρους ἐστὶν
ἰσχύς; οὐχὶ ὅπλων, ἔφησεν ἡ Οὐαλερία, καὶ χειρῶν
δεομένη: τούτων μὲν γὰρ ἀπολέλυκεν ἡμᾶς ἡ φύσις:
ἀλλ᾽ εὐνοίας καὶ λόγου. βοῆς δὲ μετὰ τοῦτο γενομένης
καὶ δεομένων ἁπασῶν φανερὸν ποιεῖν, ἥτις ἐστὶν
ἡ ἐπικουρία, λέγει πρὸς αὐτάς: <milestone unit="section" n="4" />ταύτην ἔχουσαι τὴν
πιναράν τε καὶ ἄκοσμον ἐσθῆτα καὶ τὰς ἄλλας παραλαβοῦσαι
γυναῖκας καὶ τὰ τέκνα ἐπαγόμεναι βαδίζωμεν
ἐπὶ τὴν Οὐετουρίας τῆς Μαρκίου μητρὸς οἰκίαν: καὶ
πρὸ τῶν γονάτων αὐτῆς τὰ τέκνα θεῖσαι, δεώμεθα
μετὰ δακρύων ἡμᾶς τ᾽ οἰκτείρασαν τὰς μηθενὸς κακοῦ
αἰτίας καὶ τὴν ἐν ἐσχάτοις κινδύνοις οὖσαν πατρίδα
προελθεῖν ἐπὶ τὸν χάρακα τῶν πολεμίων, ἄγουσαν τούς
θ᾽ υἱωνοὺς καὶ τὴν μητέρα αὐτῶν καὶ ἡμᾶς ἁπάσας:
ἀκολουθῶμεν γὰρ αὐτῇ τὰ παιδία ἐπαγόμεναι: ἔπειτα
ἱκέτιν γενομένην τοῦ τέκνου, ἀξιοῦν καὶ δεῖσθαι μηδὲν <milestone unit="reiskpage" n="1596" />
<milestone unit="section" n="5" /> ἀνήκεστον κατὰ τῆς πατρίδος ἐξεργάσασθαι. ὀλοφυρομένης
γὰρ αὐτῆς καὶ ἀντιβολούσης οἶκτός τις εἰσελεύσεται
τὸν ἄνδρα καὶ λογισμὸς ἥμερος. οὐχ οὕτω
στερρὰν καὶ ἄτρωτον ἔχει καρδίαν, ὥστ᾽ ἀνασχέσθαι
μητέρα πρὸς τοῖς ἑαυτοῦ γόνασι κυλιομένην.
</p></div2>

<div2 type="chapter" n="40" org="uniform" sample="complete">
<p><milestone unit="section" n="1" />
ὡς δ᾽ ἐπῄνεσαν αἱ παροῦσαι τὸν λόγον,
<pb id="v.3p.183" />
εὐξαμένη τοῖς θεοῖς πειθὼ καὶ χάριν αὐτῶν περιθεῖναι
τῇ δεήσει προῆλθεν ἐκ τοῦ τεμένους, αἱ δ᾽ ἠκολούθουν.
καὶ μετὰ τοῦτο παραλαβοῦσαι τὰς ἄλλας γυναῖκας
ἐπορεύοντο ἐπὶ τὴν οἰκίαν τῆς Μαρκίου μητρὸς
ἀθρόαι. ἰδοῦσα δ᾽ αὐτὰς προσιούσας ἡ τοῦ Μαρκίου 
γυνὴ Οὐολουμνία πλησίον καθημένη τῆς ἑκυρᾶς ἐθαύμασέ
τε καὶ εἶπε: τίνος δεόμεναι, γυναῖκες, ἐληλύθατε
κατὰ πλῆθος εἰς οἰκίαν δύστηνον καὶ ταπεινήν;
<milestone unit="section" n="2" />καὶ ἡ Οὐαλερία ἔλεξεν: ἐν ἐσχάτοις οὖσαι κινδύνοις 
καὶ αὐταὶ καὶ τὰ νήπια ταῦτα καταπεφεύγαμεν ἱκέτιδες 
<milestone unit="reiskpage" n="1597" />ἐπὶ σέ, ὦ Οὐετουρία, τὴν μόνην καὶ μίαν βοήθειαν,
ἀξιοῦσαί δε πρῶτον μὲν οἰκτεῖραι τὴν κοινὴν πατρίδα,
ἣν οὐθενὶ πώποτε γενομένην ὑποχείριον μὴ περιίδῃς
ἀφαιρεθεῖσαν ὑπ᾽ Οὐολούσκων τὴν ἐλευθερίαν, εἰ δὴ
καὶ φείσονται αὐτῆς κρατήσαντες, ἀλλ᾽ οὐ πρόρριζον 
ἐπιχειρήσουσιν ἀνελεῖν: ἔπειτα ὑπὲρ ἡμῶν αὐτῶν ἀντιβολοῦσαι
καὶ τῶν δυστήνων παιδίων τούτων, ἵνα μὴ
πέσωμεν εἰς ἐχθρῶν ὕβριν οὐθενὸς οὖσαι τῶν συμβεβηκότων
ὑμῖν κακῶν αἴτιαι. <milestone unit="section" n="3" />εἴ τις ἐστὶν ἐν σοὶ 
ψυχῆς ἡμέρου καὶ φιλανθρώπου καταλειπομένη μερίς, 
ἐλέησον, ὦ Οὐετουρία, γυνὴ γυναῖκας κοινωνησάσας
ἱερῶν ποτε καὶ ὁσίων, καὶ παραλαβοῦσα μετὰ σεαυτῆς
Οὐολουμνίαν τε τὴν ἀγαθὴν γυναῖκα καὶ τοὺς παῖδας
αὐτῆς καὶ τὰς ἱκέτιδας ἡμᾶς φερούσας τὰ νήπια ταυτὶ
καὶ αὐτὰς γενναίας ἴθι πρὸς τὸν υἱὸν καὶ πεῖθε καὶ 
<pb id="v.3p.184" />
λιπάρει καὶ μὴ ἀνῇς δεομένη, μίαν ἀντὶ πολλῶν χάριν
αἰτοῦσα παρ᾽ αὐτοῦ σπείσασθαι πρὸς τοὺς ἑαυτοῦ πολίτας
καὶ κατελθεῖν εἰς τὴν δεομένην ἀπολαβεῖν αὐτὸν
πατρίδα: πείσεις γάρ, εὖ ἴσθι, καὶ οὐ περιόψεταί σε
ἐρριμμένην παρὰ τοῖς ἑαυτοῦ ποσὶν ἀνὴρ εὐσεβής.
<milestone unit="section" n="4" />καταγαγοῦσα δὲ τὸν υἱὸν εἰς τὴν πόλιν αὐτή τ᾽ ἀθάνατον <milestone unit="reiskpage" n="1598" />
ἕξεις κλέος ὥσπερ εἰκὸς ἐκ τηλικούτου κινδύνου
καὶ φόβου ῥυσαμένη τὴν πατρίδα, καὶ ἡμῖν τιμῆς
τινος αἰτία παρὰ τοῖς ἀνδράσιν ἔσῃ, ὅτι τὸν οὐ δυνηθέντα
ὑπ᾽ ἐκείνων διασκεδασθῆναι πόλεμον αὐταὶ διελύσαμεν:
ἐκείνων τ᾽ ἀληθῶς ἔγγονοι τῶν γυναικῶν
φανησόμεθα, αἳ τὸν συστάντα Ῥωμύλῳ πρὸς Σαβίνους
πόλεμον αὐταὶ πρεσβευσάμεναι διελύσαντο καὶ
συναγαγοῦσαι τούς θ᾽ ἡγεμόνας καὶ τὰ ἔθνη μεγάλην
 ἐκ μικρᾶς ἐποίησαν τὴν πόλιν. <milestone unit="section" n="5" />καλὸς ὁ κίνδυνος, ὦ
Οὐετουρία, τὸν υἱὸν κομίσασθαι, ἐλευθερῶσαι τὴν πατρίδα,
σῶσαι τὰς ἑαυτῆς πολίτιδας, κλέος ἀρετῆς ἀθάνατον
τοῖς ἐσομένοις καταλιπεῖν. δὸς ἡμῖν ἑκοῦσα καὶ
μετὰ προθυμίας τὴν χάριν καὶ σπεῦσον, ὦ Οὐετουρία:
βουλὴν γὰρ ἢ χρόνον ὁ κίνδυνος ὀξὺς ὢν οὐκ ἐπιδέχεται.
</p></div2>

<div2 type="chapter" n="41" org="uniform" sample="complete">
<p><milestone unit="section" n="1" />
ἡ μὲν δὴ ταῦτ᾽ εἰποῦσα καὶ πολλὰ προεμένη <milestone unit="reiskpage" n="1599" />
δάκρυα ἐσίγησεν: ὀδυρομένων δὲ καὶ τῶν ἄλλων
γυναικῶν καὶ πολλὰς δεήσεις ποιουμένων μικρὸν ἐπισχοῦσα
ἡ Οὐετουρία καὶ δακρύσασα εἶπεν: εἰς ἀσθενῆ
<pb id="v.3p.185" />
καὶ λεπτὴν ἐλπίδα καταπεφεύγατε, ὦ Οὐαλερία, τὴν ἐξ
ἡμῶν τῶν ἀθλίων γυναικῶν βοήθειαν, αἷς ἡ μὲν εὔνοια
ἡ πρὸς τὴν πατρίδα πάρεστι καὶ τὸ θέλειν σώζεσθαι
τοὺς πολίτας, οἷοί ποτέ εἰσιν, ἡ δ᾽ ἰσχὺς καὶ
<milestone unit="section" n="2" />τὸ δύνασθαι ποιεῖν ἃ θέλομεν ἄπεστιν. ἀπέστραπται 
γὰρ ἡμᾶς, ὦ Οὐαλερία, Μάρκιος, ἐξ οὗ τὴν πικρὰν
ἐκείνην ὁ δῆμος αὐτοῦ κατέγνω δίκην, καὶ μεμίσηκε
τὴν οἰκίαν ὅλην ἅμα τῇ πατρίδι: τοῦτο δ᾽ ὑμῖν οὐ
παρ᾽ ἄλλου τινός, ἀλλὰ παρ᾽ αὐτοῦ Μαρκίου μαθοῦσαι
λέγειν ἔχομεν. ὅτε γὰρ ἁλοὺς τὴν δίκην ἦλθεν εἰς 
τὴν οἰκίαν προπεμπόμενος ὑπὸ τῶν ἑταίρων, καταλαβὼν
ἡμᾶς καθημένας ἐν πενθίμοις τρύχεσι, ταπεινάς, κρατούσας
<milestone unit="reiskpage" n="1600" />ἐν τοῖς γόνασι τὰ τέκνα αὐτοῦ στενούσας τε
οἷα εἰκὸς καὶ ἀνακλαιομένας τὴν καθέξουσαν ἡμᾶς
τύχην στερομένας ἐκείνου, στὰς μικρὸν ἄπωθεν ἡμῶν 
ἄδακρυς ὥσπερ λίθος καὶ ἀτενής: <milestone unit="section" n="3" />οἴχεται, φησίν, ὑμῖν 
Μάρκιος, ὦ μῆτερ ἅμα καὶ σύ, ὦ Οὐολουμνία, κρατίστη
γυναικῶν, ἐξελασθεὶς ὑπὸ τῶν πολιτῶν, ὅτι γενναῖος
ἦν καὶ φιλόπολις καὶ πολλοὺς ὑπέμεινεν ὑπὲρ
τῆς πατρίδος ἀγῶνας. ἀλλ᾽ ὡς πρέπει γυναιξὶν ἀγαθαῖς, 
οὕτω φέρετε τὰς συμφορὰς μηδὲν ἄσχημον ποιοῦσαι
μηδὲ ἀγεννές, καὶ τὰ παιδία ταῦτα παραμύθια
τῆς ἐμῆς ἐρημίας ἔχουσαι τρέφετε ἀξίως ὑμῶν τε καὶ
τοῦ γένους: οἷς θεοὶ δοῖεν εἰς ἄνδρας ἐλθοῦσι τύχην
<milestone unit="reiskpage" n="1601" />μὲν κρείττονα τοῦ πατρός, ἀρετὴν δὲ μὴ χείρονα: καὶ 
χαίρετε. ἀπέρχομαι γὰρ ἤδη καταλιπὼν τὴν οὐκέτι
<pb id="v.3p.186" />
χωροῦσαν ἄνδρας ἀγαθοὺς πόλιν. καὶ ὑμεῖς, ὦ θεοὶ
κτήσιοι καὶ ἑστία πατρῴα καὶ δαίμονες οἱ κατέχοντες
τοῦτον τὸν τόπον, χαίρετε. <milestone unit="section" n="4" />ὡς δὲ ταῦτ᾽ εἶπεν, ἡμεῖς
μὲν αἱ δυστυχεῖς ἃς τὸ πάθος ἀπῄτει φωνὰς ἀναβοῶσαι
καὶ παίουσαι τὰ στήθη περιεχύθημεν αὐτῷ τοὺς ἐσχάτους
ἀσπασμοὺς κομιούμεναι: τῶν δὲ παιδίων τούτων
ἐγὼ μὲν τὸ πρεσβύτερον ἦγον, ἡ δὲ μήτηρ τὸ νεώτερον
εἶχεν ἐπὶ τῆς ἀγκάλης: ὁ δ᾽ ἀποστραφεὶς καὶ
παρωσάμενος ἡμᾶς εἶπεν: οὔτε σὸς υἱὸς ἔτι, μῆτερ,
ἔσται τὸν ἀπὸ τοῦδε χρόνον Μάρκιος, ἀλλ᾽ ἀφῄρηταί
σε τὸν γηροβοσκὸν ἡ πατρίς, οὔτε σὸς ἀνὴρ ἀπὸ ταύτης,
ὦ Οὐολουμνία, τῆς ἡμέρας, ἀλλ᾽ εὐτυχοίης ἕτερον <milestone unit="reiskpage" n="1602" />
ἄνδρα λαβοῦσα εὐδαιμονέστερον ἐμοῦ, οὔθ᾽ ὑμῶν, ὦ
τέκνα φίλτατα, πατήρ, ἀλλ᾽ ὀρφανοὶ καὶ ἔρημοι παρὰ
<milestone unit="section" n="5" /> ταύταις, ἕως εἰς ἄνδρας ἔλθητε, τραφήσεσθε. ταῦτ᾽
εἰπὼν ἄλλ᾽ οὐθὲν οὔτε διοικησάμενος οὔτ᾽ ἐπιστείλας
οὔθ᾽ ὅποι πορεύεται φράσας ἀπῆλθεν ἐκ τῆς οἰκίας
μόνος, ὦ γυναῖκες, ἄδουλος, ἄπορος, οὐδὲ τὴν ἐφήμερον
ὁ δύστηνος ἐκ τῶν ἑαυτοῦ χρημάτων τροφὴν
ἐπαγόμενος. καὶ τέταρτον ἐνιαυτὸν ἤδη τοῦτον, ἐξ
οὗ φεύγει τὴν πατρίδα, πάντας ἡμᾶς ἀλλοτρίους ἑαυτοῦ
νενόμικεν, οὐ γράφων οὐθέν, οὐκ ἐπιστέλλων, οὐ
<milestone unit="section" n="6" />τὰ περὶ ἡμᾶς εἰδέναι βουλόμενος. πρὸς δὴ τοιαύτην
ψυχὴν οὕτω σκληρὰν καὶ ἄτρωτον, ὦ Οὐαλερία, τίνα
ἰσχὺν ἕξουσιν αἱ παρ᾽ ἡμῶν δεήσεις, αἷς οὔτ᾽ ἀσπασμῶν
μετέδωκεν οὔτε φιλημάτων οὔτ᾽ ἄλλης φιλοφροσύνης
<pb id="v.3p.187" />
οὐδεμιᾶς τὴν τελευταίαν πορευόμενος ἐκ τῆς οἰκίας ὁδόν;
</p></div2>

<div2 type="chapter" n="42" org="uniform" sample="complete">
<p><milestone unit="section" n="1" />
ἀλλ᾽ εἰ καὶ τούτου δεῖσθε ὑμεῖς, ὦ γυναῖκες,
καὶ πάντως θέλετε ἀσχημονούσας ἡμᾶς ἰδεῖν,
ὑπολάβετε παρεῖναι πρὸς αὐτὸν κἀμὲ καὶ Οὐολουμνίαν 
<milestone unit="reiskpage" n="1603" />ἀγούσας τὰ παιδία: τίνας ἐρῶ πρῶτον ἡ μήτηρ ἐγὼ
πρὸς αὐτὸν λόγους, καὶ τίνα δέησιν ποιήσομαι τοῦ
υἱοῦ; λέγετε καὶ διδάσκετέ με. φείσασθαι παρακαλῶ
τῶν ἑαυτοῦ πολιτῶν, ὑφ᾽ ὧν ἐκ τῆς πατρίδος ἐξελήλαται
καὶ μηθὲν ἀδικῶν; οἰκτίρμονα δὲ καὶ συμπαθῆ 
πρὸς τοὺς δημοτικοὺς γενέσθαι, παρ᾽ ὧν οὔτ᾽ ἐλέου
μετέσχεν οὔτε συμπαθείας; ἐγκαταλιπεῖν δ᾽ ἄρα καὶ
προδοῦναι τοὺς ὑποδεξαμένους αὐτοῦ τὴν φυγήν, οἳ
πολλὰ καὶ δεινὰ πεπονθότες ὑπ᾽ αὐτοῦ πρότερον, οὐ
πολεμίων μῖσος, ἀλλὰ φίλων καὶ συγγενῶν εὔνοιαν 
εἰς αὐτὸν ἀπεδείξαντο; <milestone unit="section" n="2" />τίνα ψυχὴν λαβοῦσα ἀξιώσω 
τὸν υἱὸν τὰ μὲν ἀπολέσαντα φιλεῖν, τὰ δὲ σώσαντα
ἀδικεῖν; οὐκ εἰσὶν οὗτοι μητρὸς ὑγιαινούσης λόγοι
πρὸς υἱὸν οὐδὲ γυναικὸς ἃ δεῖ λογιζομένης πρὸς ἄνδρα:
μηδ᾽ ὑμεῖς βιάζεσθε, γυναῖκες, ἃ μήτε πρὸς ἀνθρώπους 
δίκαιά ἐστι μήτε πρὸς θεοὺς ὅσια, ταῦθ᾽
<milestone unit="reiskpage" n="1604" />ἡμᾶς αἰτεῖσθαι παρ᾽ αὐτοῦ, ἀλλ᾽ ἄφετε τὰς ἐλεεινάς,
ὡς πεπτώκαμεν ὑπὸ τῆς τύχης, κεῖσθαι ταπεινὰς μηθὲν
ἔτι πλέον ἀσχημονούσας.
</p></div2>

<div2 type="chapter" n="43" org="uniform" sample="complete">
<p><milestone unit="section" n="1" />
παυσαμένης δ᾽ αὐτῆς τοσοῦτος ὀδυρμὸς 
ἐκ τῶν παρουσῶν γυναικῶν ἐγένετο, καὶ τηλικαύτη
<pb id="v.3p.188" />
κατέσχε τὸν οἶκον οἰμωγή, ὥστ᾽ ἐπὶ πολὺ <del status="unremarkable">μέρος</del> ἐξακουσθῆναι
τῆς πόλεως τὴν βοὴν καὶ μεστοὺς γενέσθαι
τοὺς ἐγγὺς τῆς οἰκίας στενωποὺς ὄχλου. <milestone unit="section" n="2" />ἔπειθ᾽ ἥ τε
Οὐαλερία πάλιν ἑτέρας ἐξέτεινε μακρὰς καὶ συμπαθεῖς
δεήσεις, αἵ τ᾽ ἄλλαι γυναῖκες αἱ κατὰ φιλίαν ἢ συγγένειαν
ἑκατέρᾳ τῶν γυναικῶν προσήκουσαι, καὶ παρέμενον
λιπαροῦσαί τε καὶ γονάτων ἁπτόμεναι, ὥστ᾽
οὐκ ἔχουσα, ὅ τι πάθῃ πρὸς τοὺς ὀδυρμοὺς αὐτῶν
καὶ τὰς πολλὰς δεήσεις, εἶξεν ἡ Οὐετουρία καὶ τελέσειν
τὴν πρεσβείαν ὑπὲρ τῆς πατρίδος ὑπέσχετο τήν
τε γυναῖκα τοῦ Μαρκίου παραλαβοῦσα καὶ τὰ τέκνα
καὶ τῶν ἄλλων πολιτίδων τὰς βουλομένας. <milestone unit="section" n="3" />αἱ μὲν δὴ
περιχαρεῖς γενόμεναι καὶ τοὺς θεοὺς ἐπικαλεσάμεναι <milestone unit="reiskpage" n="1605" />
συλλαβέσθαι σφίσι τῆς ἐλπίδος ἀπῄεσαν ἐκ τῆς οἰκίας
καὶ προσήγγειλαν τὰ γενόμενα τοῖς ὑπάτοις: οἱ δὲ τὴν
προθυμίαν αὐτῶν ἐπαινέσαντες συνεκάλουν τὴν βουλὴν
καὶ περὶ τῆς ἐξόδου τῶν γυναικῶν, εἰ συγχωρητέον
αὐταῖς, γνωμηδὸν ἐπυνθάνοντο. πολλοὶ μὲν οὖν
ἐλέχθησαν καὶ παρὰ πολλῶν λόγοι, καὶ μέχρι τῆς
 ἑσπέρας διετέλεσαν ὅ τι χρὴ ποιεῖν βουλευόμενοι. <milestone unit="section" n="4" />οἱ
μὲν γὰρ οὐ μικρὸν ἀπέφαινον εἶναι τῇ πόλει κινδύνευμα
γυναῖκας ἅμα τέκνοις εἰς πολεμίων στρατόπεδον
πορευομένας ἐᾶσαι: εἰ γὰρ αὐτοῖς ὑπεριδοῦσι τῶν
νενομισμένων ὁσίων περί τε πρεσβείας καὶ ἱκεσίας δόξειε
<pb id="v.3p.189" />
μηκέτι προίεσθαι τὰς γυναῖκας, ἀμαχητὶ σφῶν
ἁλώσεσθαι τὴν πόλιν: ἠξίουν τ᾽ αὐτὰς μόνον ἐᾶσαι τὰς
<milestone unit="reiskpage" n="1606" />προσηκούσας τῷ Μαρκίῳ γυναῖκας ἅμα τοῖς τέκνοις
αὐτοῦ πορευομένας. ἕτεροι δ᾽ οὐδὲ ταύταις ᾤοντο δεῖν
ἐπιτρέπειν τὴν ἔξοδον, ἐπιμελῶς δὲ καὶ ταύτας παρῄνουν 
φυλάττειν, ὅμηρα νομίσαντας ἔχειν παρὰ τῶν
πολεμίων ἐχέγγυα τοῦ μηδὲν τὴν πόλιν ἀνήκεστον ὑπ᾽
<milestone unit="section" n="5" />αὐτῶν παθεῖν. οἱ δὲ πάσαις συνεβούλευον συγχωρῆσαι 
ταῖς βουλομέναις γυναιξὶ τὴν ἔξοδον, ἵνα σὺν μείζονι
ἀξιώματι αἱ τῷ Μαρκίῳ προσήκουσαι ποιήσωνται τὴν 
ὑπὲρ τῆς πατρίδος δέησιν. τοῦ δὲ μηθὲν αὐταῖς συμβήσεσθαι
δεινὸν ἐγγυητὰς ἀπέφαινον ἐσομένους θεοὺς
μὲν πρῶτον, οἷς καθοσιωθεῖσαι τὰς ἱκεσίας ποιήσονται:
ἔπειτα τὸν ἄνδρα αὐτόν, πρὸς ὃν ἔμελλον πορεύεσθαι,
<milestone unit="section" n="6" />πάσης ἀδίκου τε καὶ ἀνοσίου πράξεως καθαρὸν καὶ 
ἀμίαντον ἐσχηκότα τὸν βίον. ἐνίκα δ᾽ ὅμως ἡ συγχωροῦσα
γνώμη ταῖς γυναιξὶ τὴν ἔξοδον μέγιστον ἀμφοῖν
ἐγκώμιον ἔχουσα, τῆς μὲν βουλῆς τοῦ φρονίμου,
ὅτι τὰ κράτιστα καὶ γενησόμενα προείδετο οὐδὲν ὑπὸ
<milestone unit="reiskpage" n="1607" />τοῦ κινδύνου τηλικοῦδε ὄντος ἐπιταραχθεῖσα: τοῦ δὲ 
Μαρκίου τῆς εὐσεβείας, ὅτι πολέμιος ὤν ἐπιστεύετο
μηδὲν ἀσεβήσειν εἰς τὸ ἀσθενέστατον τῆς πόλεως μέρος
κύριος αὐτοῦ καταστάς. <milestone unit="section" n="7" />ὡς δὲ τὸ προβούλευμα ἐγράφη, 
προελθόντες οἱ ὕπατοι εἰς τὴν ἀγορὰν καὶ συναγαγόντες
ἐκκλησίαν σκότους ὄντος ἤδη τὰ δόξαντα 
τῷ συνεδρίῳ διεσάφησαν καὶ προεῖπον ἥκειν ἅπαντας
<pb id="v.3p.190" />
ἕωθεν ἐπὶ τὰς πύλας προπέμψοντας ἐξιούσας τὰς γυναῖκας:
αὐτοὶ δὲ τῶν κατεπειγόντων ἔλεγον ἐπιμελήσεσθαι.
</p></div2>

<div2 type="chapter" n="44" org="uniform" sample="complete">
<p><milestone unit="section" n="1" />
ὅτε δ᾽ ἤδη περὶ τὸν ὄρθρον ἦν, αἱ
μὲν γυναῖκες ἄγουσαι τὰ παιδία μετὰ λαμπάδων ἧκον
ἐπὶ τὴν οἰκίαν καὶ παραλαβοῦσαι τὴν Οὐετουρίαν προῆγον
ἐπὶ τὰς πύλας: οἱ δ᾽ ὕπατοι ζεύγη τε ὀρικὰ καὶ
ἀμάξας καὶ τἆλλα φορεῖα ὡς πλεῖστα παρασκευασάμενοι
καθεζομένας αὐτὰς προὔπεμπον ἄχρι πολλοῦ. παρηκολούθουν
δ᾽ αὐταῖς οἵ τ᾽ ἐκ τοῦ συνεδρίου καὶ τῶν
ἄλλων πολιτῶν συχνοὶ σὺν εὐχαῖς καὶ ἐπαίνοις καὶ <milestone unit="reiskpage" n="1608" />
δεήσεσι τὴν ἔξοδον ἐπιφανεστέραν αὐταῖς ποιοῦντες.
<milestone unit="section" n="2" />ὡς δ᾽ εὐσύνοπτοι πόρρωθεν ἔτι προσιοῦσαι τοῖς ἐκ
τοῦ χάρακος αἱ γυναῖκες ἐγένοντο, πέμπει τῶν ἱππέων
τινὰς ὁ Μάρκιος κελεύσας μαθεῖν, τίς ἐστιν ὁ προσιὼν
ὄχλος ἐκ τῆς πόλεως, καὶ ἐπὶ τί παραγένοιντο.
μαθὼν δὲ παρ᾽ αὐτῶν, ὅτι Ῥωμαίων αἱ γυναῖκες ἥκουσιν
ἐπαγόμεναι παιδία, προηγεῖται δ᾽ αὐτῶν ἥ τε
μήτηρ καὶ ἡ γυνὴ αὐτοῦ καὶ τὰ τέκνα, πρῶτον μὲν
ἐθαύμασε τῆς τόλμης τὰς γυναῖκας, εἰ γνώμην ἔσχον
εἰς χάρακα πολεμίων ἄτερ ἀνδρῶν φυλακῆς ἐλθεῖν
ἄγουσαι τὰ τέκνα, οὔτ᾽ αἰδοῦς ἔτι τῆς ἁρμοττούσης
γυναιξὶν ἐλευθέραις καὶ σώφροσι προνοούμεναι τὸ μὴ
ἐν ἀνδράσιν ἀσυνήθεσιν ὁρᾶσθαι, οὔτε κινδύνων λαβοῦσαι
δέος, οὓς ἀναρριπτεῖν ἔμελλον, εἰ τὰ συμφέροντα
πρὸ τῶν δικαίων ἑλομένοις σφίσι, δόξειε κέρδος <milestone unit="reiskpage" n="1609" />
<pb id="v.3p.191" />
<milestone unit="section" n="3" />αὐτὰς ποιήσασθαι καὶ ὠφέλειαν. ἐπεὶ δ᾽ ἀγχοῦ ἦσαν, 
ὑπαντᾶν τῇ μητρὶ προελθὼν ἐκ τοῦ χάρακος ἔγνω σὺν
ὀλίγοις, τούς τε πελέκεις, οὓς προηγεῖσθαι τῶν στρατηγῶν
ἔθος ἦν, ἀποθέσθαι κελεύσας τοῖς ὑπηρέταις,
καὶ τὰς ῥάβδους, ὅταν ἐγγὺς τῆς μητρὸς γένηται, καταστεῖλαι. 
<milestone unit="section" n="4" />ταῦτα δὲ Ῥωμαίοις ἐστὶ ποιεῖν ἔθος, ὅταν 
ὑπαντῶσι ταῖς μείζοσιν ἀρχαῖς οἱ τὰς ἐλάττους ἀρχὰς
ἔχοντες, ὡς <add>καὶ</add> μέχρι τοῦ καθ᾽ ἡμᾶς χρόνου γίνεται:
ἣν δὴ τότε συνήθειαν φυλάττων ὁ Μάρκιος, ὡς ἐξουσίᾳ
μείζονι μέλλων. εἰς ταὐτὸν ἥξειν, πάντ᾽ ἀπέθετο 
τὰ τῆς ἰδίας παράσημα ἀρχῆς. τοσαύτη περὶ αὐτὸν ἦν
αἰδὼς καὶ πρόνοια τῆς πρὸς τὸ γένος εὐσεβείας.
</p></div2>

<div2 type="chapter" n="45" org="uniform" sample="complete">
<p><milestone unit="section" n="1" />
ἐπεὶ δὲ σύνεγγυς ἀλλήλων ἐγένοντο,
πρώτη μὲν αὐτῷ δεξιωσομένη προσῆλθεν ἡ μήτηρ πένθιμά
τ᾽ ἠμφιεσμένη τρύχη καὶ τὰς ὁράσεις ἐκτετηκυῖα 
ὑπὸ τῶν δακρύων, ἐλεεινὴ σφόδρα. ἣν ὁ Μάρκιος
ἰδὼν ἄτεγκτος τέως καὶ στερρός, οἷος ἅπασι τοῖς ἀνιαροῖς
<milestone unit="reiskpage" n="1610" />ἀντέχειν, οὐθὲν ἔτι τῶν λελογισμένων φυλάττειν
ἱκανὸς ἦν, ἀλλ᾽ ᾤχετο φερόμενος ὑπὸ τῶν παθῶν ἐπὶ
τὸ ἀνθρώπινον, καὶ περιβαλὼν αὐτὴν ἠσπάζετο καὶ 
ταῖς ἡδίσταις φωναῖς ἀνεκάλει καὶ μέχρι πολλοῦ κλαίων
τε καὶ περιέπων κατεῖχεν ἐκλελυμένην καὶ ῥέουσαν ἐπὶ
τὴν γῆν. ὡς δὲ τῶν ἀσπασμῶν τῆς μητρὸς ἅλις εἶχε,
τὴν γυναῖκα προσελθοῦσαν δεξιωσάμενος ἅμα τοῖς
τέκνοις εἶπεν: <milestone unit="section" n="2" />ἀγαθῆς γυναικὸς ἔργον ἐποίησας, ὦ 
Οὐολουμνία, μείνασα παρὰ τῇ μητρί μου καὶ οὐκ ἐγκαταλιποῦσα
τὴν ἐρημίαν αὐτῆς ἔμοιγε πασῶν ἡδίστην
<pb id="v.3p.192" />
κεχάρισαι δωρεάν. μετὰ ταῦτα τῶν παιδίων ἑκάτερον
προσαγόμενος καὶ τοὺς προσήκοντας ἀσπασμοὺς ἀποδούς,
ἐπέστρεψεν αὖθις πρὸς τὴν μητέρα καὶ λέγειν
ἐκέλευσε, τίνος δεομένη πάρεστιν. ἡ δὲ πάντων ἀκουόντων
ἔφησεν ἐρεῖν, οὐθενὸς γὰρ ἀνοσίου δεήσεσθαι,
παρεκάλει τ᾽ αὐτόν, ἐν ᾧ καθεζόμενος εἰώθει χωρίῳ
<milestone unit="section" n="3" />δικάζειν τοῖς ὄχλοις, ἐν τούτῳ καθίσαι. καὶ ὁ Μάρκιος <milestone unit="reiskpage" n="1611" />
ἀσμένως τὸ ῥηθὲν ἐδέξατο ὡς δὴ περιουσίᾳ τε
πολλῇ τῶν δικαίων πρὸς τὴν ἔντευξιν αὐτῆς χρησόμενος
καὶ ἐν καλῷ ποιούμενος τοῖς ὄχλοις τὴν ἀπόκρισιν.
ἐλθὼν δ᾽ ἐπὶ τὸ στρατηγικὸν βῆμα πρῶτον
μὲν ἐκέλευσε τοῖς ὑπηρέταις καθελεῖν ἀπ᾽ αὐτοῦ τὸν
δίφρον καὶ θεῖναι χαμαί, μητρὸς ὑψηλότερον οὐκ οἰόμενος
δεῖν τόπον ἔχειν, οὐδ᾽ ἐξουσίᾳ χρῆσθαι κατ᾽
ἐκείνης οὐδεμιᾷ: ἔπειτα παρακαθισάμενος τοὺς ἐπιφανεστάτους
τῶν θ᾽ ἡγεμόνων καὶ λοχαγῶν, καὶ τῶν
ἄλλων ἐάσας παρεῖναι τὸν βουλόμενον, ἐκέλευσε τὴν
μητέρα λέγειν.
</p></div2>

<div2 type="chapter" n="46" org="uniform" sample="complete">
<p><milestone unit="section" n="1" />
καὶ ἡ Οὐετουρία παραστησαμένη τήν
τε: γυναῖκα τοῦ Μαρκίου καὶ τὰ τέκνα καὶ τὰς ἐπιφανεστάτας
τῶν ἐν Ῥώμῃ γυναικῶν πρῶτον μὲν ἔκλαιεν <milestone unit="reiskpage" n="1612" />
εἰς τὴν γῆν ὁρῶσα μέχρι πολλοῦ, καὶ πολὺν ἐκίνησεν
ἐκ τῶν παρόντων ἔλεον. ἔπειτ᾽ ἀναλαβοῦσα αὑτὴν
ἔλεξεν: <milestone unit="section" n="2" />αἱ γυναῖκες, ὦ Μάρκιε τέκνον, τὰς ὕβρεις ἐνθυμούμεναι
καὶ τὰς ἄλλας συμφορὰς τὰς συμβησομένας
<pb id="v.3p.193" />
αὐταῖς, ἐὰν ἡ πόλις ἡμῶν ὑπὸ τοῖς πολεμίοις γένηται,
πᾶσαν ἄλλην ἀπογνοῦσαι βοήθειαν, ἐπειδὴ τοῖς ἀνδράσιν
αὐτῶν ἀξιοῦσι διαλύσασθαι τὸν πόλεμον αὐθάδεις
καὶ σκληρὰς ἔδωκας ἀποκρίσεις, ἄγουσαι τὰ τέκνα
καὶ τοῖς πενθίμοις τούτοις ἠμφιεσμέναι τρύχεσι κατέφυγον 
ἐπ᾽ ἐμέ, τὴν σὴν μητέρα, καὶ Οὐολουμνίαν,
τὴν σὴν γυναῖκα, δεόμεναι, μὴ περιιδεῖν αὐτὰς τὰ
μέγιστα τῶν ἐν ἀνθρώποις κακῶν ὑπὸ σοῦ παθούσας:
οὐθὲν μὲν οὔτε μεῖζον οὔτ᾽ ἔλαττον εἰς ἡμᾶς ἐξαμαρτοῦσαι,
πολλὴν δὲ καί, ὅτ᾽ εὐτυχοῦμεν, εὔνοιαν ἔτι 
παρασχόμεναι, καί, ὅτ᾽ ἐπταίσαμεν, συμπάθειαν. <milestone unit="section" n="3" />ἔχομεν 
γὰρ αὐταῖς μαρτυρεῖν, ἐξ οὗ σὺ ἀπῆρας ἐκ τῆς πατρίδος,
ἡμεῖς δ᾽ ἔρημοι καὶ τὸ μηθὲν ἔτι οὖσαι κατελειπόμεθα,
<milestone unit="reiskpage" n="1613" />συνεχῶς τε παραγινομέναις πρὸς ἡμᾶς καὶ
παραμυθουμέναις τὰς συμφορὰς ἡμῶν καὶ συναλγούσαις. 
τούτων δὴ λαμβάνουσαι μνήμην ἐγώ τε καὶ ἡ
σὴ γυνὴ <del status="unremarkable">ἡ</del> συνοικουροῦσα μετ᾽ ἐμοῦ τὰς ἱκεσίας αὐτῶν
οὐκ ἀπεστράφημεν, ἀλλ᾽ ὑπεμείναμεν, ὡς ἠξίουν
ἡμᾶς ἐλθεῖν ἐπὶ σὲ καὶ τὰς ὑπὲρ τῆς πατρίδος ποιήσασθαι
δεήσεις. 
</p></div2>

<div2 type="chapter" n="47" org="uniform" sample="complete">
<p><milestone unit="section" n="1" />
ἔτι δ᾽ αὐτῆς λεγούσης ὑπολαβὼν ὁ
Μάρκιος εἶπεν: ἀδυνάτων δεομένη, μῆτερ, ἐλήλυθας
ἀξιοῦσα προδοῦναί με τοῖς ἐκβαλοῦσι τοὺς ὑποδεξαμένους,
καὶ τοῖς ἅπαντά με ἀφελομένοις τὰ ἐμαυτοῦ
τοὺς χαρισαμένους τὰ μέγιστα τῶν ἐν ἀνθρώποις ἀγαθῶν: 
οἷς ἐγὼ τὴν ἀρχὴν τήνδε παραλαμβάνων θεούς
<pb id="v.3p.194" />
τε καὶ δαίμονας ἐγγυητὰς ἔδωκα, μήτε προδώσειν τὸ
κοινὸν αὐτῶν μήτε προκαταλύσεσθαι τὸν πόλεμον, ἐὰν
μὴ Οὐολούσκοις ἅπασι δοκῇ. <milestone unit="section" n="2" />θεούς τε δὴ σεβόμενος,
οὓς ὤμοσα, καὶ ἀνθρώπους αἰδούμενος, οἷς τὰς πίστεις <milestone unit="reiskpage" n="1614" />
ἔδωκα, πολεμήσω Ῥωμαίοις ἄχρι τέλους. ἐὰν δ᾽ ἀποδιδῶσι
τὴν χώραν Οὐολούσκοις, ἣν κατέχουσιν αὐτῶν
βίᾳ, καὶ φίλους αὐτοὺς ποιήσωνται πάντων αὐτοῖς
μεταδιδόντες τῶν ἴσων ὥσπερ Λατίνοις, διαλύσομαι
τὸν πρὸς αὐτοὺς πόλεμον: ἄλλως δ᾽ οὔ. <milestone unit="section" n="3" />ὑμεῖς μὲν
οὖν, ὦ γυναῖκες, ἄπιτε καὶ λέγετε τοῖς ἀνδράσι ταῦτα
καὶ πείθετε αὐτοὺς μὴ φιλοχωρεῖν τοῖς ἀλλοτρίοις
ἀδίκως, ἀλλ᾽ ἀγαπᾶν, ἐὰν τὰ ἑαυτῶν ἔχειν τις αὐτοὺς
ἐᾷ, μηδ᾽ ὅτι πολέμῳ λαβόντες ἔχουσι τὰ Οὐολούσκων,
περιμένειν, ἕως πολέμῳ πάλιν αὐτὰ ὑπὸ τούτων ἀφαιρεθῶσιν.
οὐ γὰρ ἀποχρήσει τοῖς κρατοῦσι τὰ ἑαυτῶν
μόνον ἀπολαβεῖν, ἀλλὰ καὶ τὰ τῶν κρατηθέντων ἴδια
ἀξιώσουσιν ἔχειν. ἐὰν δὲ περιεχόμενοι τῶν μηθὲν
ὐτοῖς προσηκόντων πᾶν ὁτιοῦν πάσχειν ὑπομένωσι
φυλάττοντες τὸ αὔθαδες, ἐκείνους αἰτιάσεσθε τῶν καταληψομένων <milestone unit="reiskpage" n="1615" />
κακῶν, οὐ Μάρκιον οὐδὲ Οὐολούσκους
οὐδὲ <add>τῶν</add> ἄλλων ἀνθρώπων οὐδένα. <milestone unit="section" n="4" />σοῦ δέ, ὦ
μῆτερ, ἐν μέρει πάλιν υἱὸς ὢν ἐγὼ δέομαι μή <add>με</add>
παρακαλεῖν εἰς ἀνοσίους πράξεις καὶ ἀδίκους, μηδὲ
μετὰ τῶν ἐχθίστων ἐμοί τε καὶ σεαυτῇ τεταγμένην
πολεμίους ἡγεῖσθαι τοὺς ἀναγκαιοτάτους: ἀλλὰ παρ᾽
ἐμοὶ γενομένην ὥσπερ ἐστὶ δίκαιον πατρίδα τε νέμειν,
<pb id="v.3p.195" />
ἣν ἐγὼ νέμω, καὶ οἶκον, ὃν ἐγὼ κέκτημαι, τιμάς τε
καρποῦσθαι τὰς ἐμάς, καὶ δόξης ἀπολαύειν τῆς ἐμῆς,
τοὺς αὐτοὺς ἡγουμένην φίλους τε καὶ πολεμίους οὕσπερ
ἐγώ: ἀποθέσθαι τ᾽ ἤδη τὸ πένθος, ὃ διὰ τὰς
ἐμὰς ὑπέμεινας, ὦ ταλαίπωρε, φυγάς, καὶ παύσασθαι 
τιμωρουμένην με τῷ σχήματι τούτῳ. <milestone unit="section" n="5" />ἐμοὶ γὰρ τὰ μὲν 
ἄλλα, ὦ μῆτερ, ἀγαθὰ κρείττονα ἐλπίδων καὶ μείζονα
<milestone unit="reiskpage" n="1616" />εὐχῆς παρὰ θεῶν τε καὶ ἀνθρώπων ἀπήντηται, ἡ δὲ
περὶ σοῦ φροντίς, ᾗ τὰς γηροβοσκοὺς οὐκ ἀπέδωκα
χάριτας, ἐντετηκυῖα τοῖς σπλάγχνοις πικρὸν ἐποίει καὶ 
ἀνόνητον ἁπάντων τῶν ἀγαθῶν τὸν βίον. εἰ σὲ σὺν
ἐμοὶ τάξεις σεαυτὴν καὶ τῶν ἐμῶν κοινωνεῖν ἐθελήσεις
ἁπάντων, οὐθενὸς ἔτι μοι δεήσει τῶν ἀνθρωπίνων ἀγαθῶν.
</p></div2>

<div2 type="chapter" n="48" org="uniform" sample="complete">
<p><milestone unit="section" n="1" />
παυσαμένου δ᾽ αὐτοῦ μικρὸν ἡ Οὐετουρία 
ἐπισχοῦσα χρόνον, ἕως ὁ τῶν περιεστηκότων
ἔπαινος ἐπαύσατο πολύς τε καὶ μέχρι πολλοῦ γενόμενος,
λέγει πρὸς αὐτόν: ἀλλ᾽ ἔγωγέ σε, ὦ Μάρκιε
τέκνον, οὔτε προδότην Οὐολούσκων γενέσθαι ἀξιῶ, οἵ
σε φεύγοντα ὑποδεξάμενοι τοῖς τ᾽ ἄλλοις ἐτίμησαν καὶ 
τὴν ἑαυτῶν ἡγεμονίαν ἐπίστευσαν, οὔτε παρὰ τὰς ὁμολογίας
καὶ τοὺς ὅρκους, οὓς ἔδωκας αὐτοῖς, ὅτε τὰς
δυνάμεις παρελάμβανες, ἄνευ κοινῆς γνώμης ἰδίᾳ καταλύσασθαι
τὴν ἔχθραν βούλομαι: μηδ᾽ ὑπολάβῃς τὴν
σεαυτοῦ μητέρα τοσαύτης ἀναπεπλῆσθαι θεοβλαβείας, 
<milestone unit="reiskpage" n="1617" />ὥστε τὸν ἀγαπητὸν καὶ μόνον υἱὸν εἰς αἰσχρὰς καὶ
<milestone unit="section" n="2" />ἀνοσίους πράξεις παρακαλεῖν. ἀλλὰ μετὰ κοινῆς γνώμης 
<pb id="v.3p.196" />
ἀποστῆναί σε ἀξιῶ τοῦ πολέμου, πείσαντα τοὺς
Οὐολούσκους μετριάσαι περὶ τὰς διαλλαγὰς καὶ ποιήσασθαι
τὴν εἰρήνην ἀμφοτέροις τοῖς ἔθνεσι καλὴν
καὶ πρέπουσαν. τοῦτο δὲ γένοιτ᾽ ἄν, εἰ νῦν μὲν ἀναστήσας
τὴν στρατιὰν ἀπαγάγοις ἐνιαυσίους ποιησάμενος
ἀνοχάς, ἐν δὲ τῷ μεταξὺ χρόνῳ πρέσβεις ἀποστέλλων
τε καὶ δεχόμενος ἀληθῆ φιλίαν πράττοις καὶ
<milestone unit="section" n="3" />διαλλαγὰς βεβαίας. καὶ εὖ ἴσθι: Ῥωμαῖοι μέν, ὅσα
μήτε τὸ ἀδύνατον μήτ᾽ ἄλλη τις ἀδοξία προσπεσοῦσα
κωλύσει, πάντα ὑπομενοῦσι πράττειν λόγῳ καὶ παρακλήσει
πειθόμενοι, ἀναγκαζόμενοι δ᾽ , ὥσπερ σὺ νῦν
ἀξιοῖς, οὐθὲν ἂν πώποτε χαρίσαιντο ὑμῖν οὔτε μεῖζον
οὔτ᾽ ἔλαττον, ὡς ἐξ ἄλλων τε πολλῶν πάρεστί σοι
καταμαθεῖν καὶ τὰ τελευταῖα ἐξ ὧν Λατίνοις συνεχώρησαν
ἀποστᾶσιν ἀπὸ τῶν ὅπλων: Οὐολοῦσκοι δὲ πολὺ
τὸ αὔθαδες ἔχουσιν, ὃ συμβαίνει τοῖς μεγάλα εὐτυχήσασιν. <milestone unit="reiskpage" n="1618" />
<milestone unit="section" n="4" />ἐὰν <add>δὲ</add> διδάσκῃς αὐτούς, ὅτι πᾶσα μὲν εἰρήνη
παντός ἐστι πολέμου κρείττων, σύμβασις δὲ φίλων
κατὰ τὸν ἑκούσιον γινομένη τρόπον τῶν ὑπ᾽ ἀνάγκης
συγχωρηθέντων βεβαιοτέρα, καὶ ὅτι σωφρόνων ἐστὶν
ἀνθρώπων, ὅταν μὲν εὖ πράττειν δοκῶσι, ταμιεύεσθαι
τὰς τύχας, ὅταν δ᾽ εἰς ταπεινὰς καὶ φαύλας ἔλθωσι,
μηθὲν ὑπομένειν ἀγεννές: καὶ τἆλλα, ὅσα εἰς ἡμερότητα
καὶ ἐπιείκειαν ἐπαγωγὰ παιδεύματα εὕρηται
<pb id="v.3p.197" />
λόγων, οὕς ὑμεῖς οἱ τὰ πολιτικὰ πράττοντες μάλιστ᾽
<add>ἐπίστασθε</add>, ἴστε ὅτι τοῦ τε αὐχήματος, ἐφ᾽ οὗ νῦν
εἰσιν, ἑκόντες ὑποβήσονται καὶ ποιήσουσιν ἐξουσίαν
σοι τοῦ πράττειν, ὅ τι ἂν αὐτοῖς ὑπολαμβάνῃς συνοίσειν.
<milestone unit="section" n="5" />ἐὰν δ᾽ ἀντιπράττωσί σοι καὶ τοὺς λόγους μὴ 
προσδέχωνται ταῖς διὰ σὲ καὶ διὰ τὴν ἡγεμονίαν τὴν
σὴν γενομέναις περὶ αὐτοὺς τύχαις ὡς ἀεὶ διαμενούσαις
ἐπαιρόμενοι, τῆς στρατηγίας αὐτοῖς ἀφίστασο φανερῶς,
<milestone unit="reiskpage" n="1619" />καὶ μήτε προδότης γίνου τῶν πεπιστευκότων
μήτε πολέμιος τῶν ἀναγκαιοτάτων: ἀσεβὲς γὰρ ἑκάτερον. 
ταῦτα ἥκω δεομένη σου γενέσθαι μοι παρὰ σοῦ,
Μάρκιε τέκνον, οὔτ᾽ ἀδύναθ᾽, ὡς σὺ φῄς, πάσης τ᾽
ἀδίκου καὶ ἀνοσίου συνειδήσεως καθαρά.
</p></div2>

<div2 type="chapter" n="49" org="uniform" sample="complete">
<p><milestone unit="section" n="1" />
φέρε, ἀλλὰ δόξαν αἰσχρὰν οἴσεσθαι
δέδοικας, ἐὰν ἃ παρακαλῶ σε πράττῃς, ὡς ἀχάριστος 
εἰς τοὺς εὐεργέτας ἐξελεγχθησόμενος, οἵ σε πολέμιον
ὄντα ὑποδεξάμενοι πάντων μετέδωκαν ὧν τοῖς φύσει
πολίταις μέτεστιν ἀγαθῶν: ταῦτα γάρ ἐστιν, ἃ μεγάλα
ποιεῖς τοῖς λόγοις ἀεί. <milestone unit="section" n="2" />οὐκ ἀποδέδωκας οὖν αὐτοῖς 
πολλὰς καὶ καλὰς ἀμοιβὰς καὶ νενίκηκας ἀπείρῳ δή 
τινι μεγέθει καὶ πλήθει χαρίτων τὰς ἐξ ἐκείνων εὐεργεσίας;
οὓς ἀγαπητὸν ἡγουμένους καὶ πάντων μέγιστον
ἀγαθῶν, ἐὰν ἐλευθέρας οἰκῶσι τὰς πατρίδας, οὐ
μόνον ἑαυτῶν κυρίους εἶναι βεβαίως παρεσκεύακας,
<pb id="v.3p.198" />
ἀλλὰ <add>καὶ</add> πεποίηκας ἤδη σκοπεῖν, πότερα καταλῦσαι
τὴν Ῥωμαίων ἀρχὴν αὐτοῖς ἄμεινον, ἢ μετέχειν αὐτῆς <milestone unit="reiskpage" n="1620" />
<milestone unit="section" n="3" />ἐξ ἴσου κοινὴν καταστησαμένους πολιτείαν. ἐῶ γὰρ
λέγειν, ὅσοις κεκόσμηκας ἐκ τοῦ πολέμου λαφύροις τὰς
πόλεις αὐτῶν, καὶ πηλίκους κεχάρισαι τοῖς συστρατευσαμένοις
πλούτους. τοὺς δὴ τοσούτους διὰ σὲ γενομένους
καὶ ἐπὶ τηλικαύτης βεβηκότας εὐτυχίας οὐ
δοκεῖς ἀγαπήσειν οἷς ἔχουσιν ἀγαθοῖς, ἀλλ᾽ ὀργιεῖσθαί
σοι καὶ ἀγανακτήσειν, ἐὰν μὴ καὶ τὸ τῆς πατρίδος
αἷμα ταῖς χερσὶν αὐτῶν ἐπισπείσῃς; ἐγὼ μὲν οὐκ οἴομαι.
<milestone unit="section" n="4" /><add>εἷς</add> ἔτι μοι καταλείπεται λόγος ἰσχυρὸς μέν,
ἐὰν λογισμῷ κρίνῃς αὐτόν, ἀσθενὴς δ᾽, ἐὰν μετ᾽ ὀργῆς,
ὁ περὶ τῆς οὐ δικαίως μισουμένης ὑπὸ σοῦ πατρίδος.
οὔτε γὰρ ὑγιαίνουσα καὶ τῷ πατρίῳ κόσμῳ πολιτευομένη
τὴν οὐ δικαίαν κατὰ σοῦ κρίσιν ἐξήνεγκεν, ἀλλὰ
νοσοῦσα καὶ ἐν πολλῷ κλύδωνι σαλευομένη, οὔτε πᾶσα
τὴν αὐτὴν γνώμην τότ᾽ ἔσχεν, ἀλλὰ τὸ κάκιον ἐν
αὐτῇ μέρος πονηροῖς προστάταις χρησάμενον. <milestone unit="section" n="5" />εἰ δὲ <milestone unit="reiskpage" n="1621" />
δὴ μὴ τοῖς κακίστοις μόνον, ἀλλὰ καὶ τοῖς ἄλλοις
ἅπασιν ἐδόκει ταῦτα, καὶ ὡς οὐ τὰ κράτιστα πολιτευόμενος
ἀπηλάθης ὑπ᾽ αὐτῶν, οὐδ᾽ οὕτω σοι προσῆκε
μνησικακεῖν πρὸς τὴν σεαυτοῦ πατρίδα. πολλοῖς γὰρ
δὴ καὶ ἄλλοις τῶν ἀπὸ τοῦ βελτίστου πολιτευομένων
τὰ παραπλήσια συνέβη παθεῖν: καὶ σπάνιοι δή τινές
εἰσιν, οἷς οὐκ ἀντέπνευσε πρὸς τὴν δοκοῦσαν ἀρετὴν
<pb id="v.3p.199" />
<milestone unit="section" n="6" />φθόνος ἐκ τῶν συμπολιτευομένων ἄδικος. ἀλλ᾽ ἀνθρωπίνως, 
ὦ Μάρκιε, φέρουσι καὶ μετρίως ἅπαντες
οἱ γενναῖοι τὰς συμφοράς, καὶ πόλεις μεταλαμβάνουσιν,
ἐν αἷς οἰκήσαντες οὐθὲν λυπήσουσι τὰς πατρίδας:
ὥσπερ καὶ Ταρκύνιος ἐποίησεν ὁ Κολλατῖνος ἐπικαλούμενος: 
<del status="unremarkable">ἱκανὸν ἓν παράδειγμα καὶ οἰκεῖον:</del> ὃς συνελευθερώσας
ἀπὸ τῶν τυράννων τοὺς πολίτας, ἔπειτα
διαβληθεὶς πρὸς αὐτοὺς ὡς συμπράττων πάλιν τοῖς
<milestone unit="reiskpage" n="1622" />τυράννοις τὴν κάθοδον, καὶ διὰ τοῦτο ἐξελασθεὶς αὐτὸς
ἐκ τῆς πατρίδος, οὐκ ἐμνησικάκει πρὸς τοὺς ἐκβαλόντας 
αὐτόν, οὐδ᾽ ἐπεστράτευε τῇ πόλει τοὺς τυράννους
ἐπαγόμενος, οὐδ᾽ ἐποίει τεκμήρια τῶν διαβολῶν
τὰ ἔργα, ἀλλ᾽ εἰς τὴν μητρόπολιν ἡμῶν Λαουΐνιον
ἀπελθὼν ἐκεῖ πάντα τὸν λοιπὸν ἐβίω χρόνον εὔνους
ὢν τῇ πατρίδι καὶ φίλος. 
</p></div2>

<div2 type="chapter" n="50" org="uniform" sample="complete">
<p><milestone unit="section" n="1" />
ἔστω δ᾽ οὖν ὅμως, καὶ δεδόσθω τοῖς τὰ δεινὰ
παθοῦσι μὴ διακρίνειν εἴτε φίλιον εἴη τὸ κακῶς δεδρακὸς
εἴτ᾽ ἀλλότριον, ἀλλ᾽ ἴσην πρὸς ἅπαντας ὀργὴν
ἔχειν: ἔπειτ᾽ οὐχ ἱκανὰς εἰσπέπραξαι παρὰ τῶν ὑβρισάντων
σε δίκας γῆν τ᾽ αὐτῶν τὴν ἀρίστην πεποιηκὼς 
μηλόβοτον καὶ πόλεις διαπεπορθηκὼς συμμαχίδας, ἃς
πολλοῖς πόνοις κτησαμένη κατέσχε, καὶ τρίτον ἤδη
ταῦτ᾽ ἔτος εἰς πολλὴν τῶν ἀναγκαίων κατακεκλεικὼς
<add>αὐτοὺς</add> ἀπορίαν; ἀλλὰ καὶ πόρρω ἀνδραποδισμοῦ τῆς
<milestone unit="reiskpage" n="1623" />πόλεως αὐτῶν καὶ κατασκαφῆς τὴν ἀγριαίνουσαν καὶ 
<pb id="v.3p.200" />
<milestone unit="section" n="2" />μαινομένην ὀργὴν προάγεις: καὶ οὐδὲ τοὺς πεμφθέντας
ὑπὸ τῆς βουλῆς πρέσβεις φέροντάς σοι τῶν τε ἐγκλημάτων
ἄφεσιν καὶ κάθοδον ἐπὶ τὰ οἰκεῖα φίλους καὶ
ἀγαθοὺς ἄνδρας ἐλθόντας ἐνετράπης, οὐδὲ τοὺς ἱερεῖς,
οὓς τὸ τελευταῖον ἔπεμψεν ἡ πόλις, ἱερὰ στέμματα
θεῶν ἔχοντας <add>καὶ</add> προτείνοντας <del status="unremarkable">γηραιοὺς ἄνδρας</del>
ἀλλὰ καὶ τούτους ἀπήλασας, αὐθάδεις καὶ δεσποτικὰς
ὡς κεκρατημένοις ἀποκρίσεις δούς. <milestone unit="section" n="3" />ἐγὼ μὲν οὐκ ἔχω,
πῶς ἐπαινέσω ταῦτα τὰ σκληρὰ καὶ ὑπέραυχα καὶ τὴν
θνητὴν φύσιν ἐκβεβηκότα δικαιώματα ὁρῶσα καταφυγὰς
εὑρημένας ἅπασιν ἀνθρώποις καὶ παραιτήσεις, ὧν
ἂν ἐξαμαρτάνωσι περὶ ἀλλήλους, ἱκετηρίας καὶ λιτὰς <milestone unit="reiskpage" n="1624" />
<del status="unremarkable">καὶ τὸ καταφυγεῖν ἐπὶ τοὺς ἠδικημένους τὸ ἀδικοῦν
ταπεινόν, θεῶν ἡμῖν ταῦτα τὰ ἔθη καταστησαμένων:</del>
ὑφ᾽ ὧν μαραίνεται πᾶσα ὀργὴ καὶ ἀντὶ τοῦ μισεῖν τὸν
ἐχθρὸν ἐλεεῖ: τοὺς δ᾽ αὐθαδείᾳ χρησαμένους καὶ λιτὰς
ἱκετῶν ὑβρίσαντας, ἅπαντας νεμεσωμένους ὑπὸ θεῶν
καὶ εἰς συμφορὰς καταστρέφοντας οὐκ εὐτυχεῖς. <milestone unit="section" n="4" />αὐτοὶ
γὰρ δὴ πρῶτον οἱ ταῦτα καταστησάμενοι καὶ παραδόντες
ἡμῖν θεοὶ συγγνώμονες τοῖς ἀνθρωπίνοις εἰσὶν
ἁμαρτήμασι καὶ εὐδιάλλακτοι, καὶ πολλοὶ ἤδη μεγάλα
<pb id="v.3p.201" />
εἰς αὐτοὺς ἐξαμαρτόντες εὐχαῖς καὶ θυσίαις τὸν χόλον
ἐξιλάσαντο: εἰ μὴ σύ, ὦ Μάρκιε, ἀξιοῖς τὰς μὲν τῶν
θεῶν ὀργὰς θνητὰς εἶναι, τὰς δὲ τῶν ἀνθρώπων ἀθανάτους.
δίκαια μὲν οὖν ποιήσεις καὶ σεαυτῷ πρέποντα
<milestone unit="reiskpage" n="1625" />καὶ τῇ πατρίδι αὐτῇ, ἀφεὶς τὰ ἐγκλήματα μετανοούσῃ 
γε καὶ διαλλαττομένῃ καὶ ὅσα πρότερον ἀφείλετο σοὶ νῦν ἀποδιδούσῃ.
</p></div2>

<div2 type="chapter" n="51" org="uniform" sample="complete">
<p><milestone unit="section" n="1" />
εἰ δ᾽ ἄρα πρὸς ἐκείνην ἀδιαλλάκτως ἔχεις,
ἐμοὶ ταύτην δός, ὦ τέκνον, τὴν τιμὴν καὶ χάριν, παρ᾽
ἧς οὐ τὰ ἐλαχίστου ἄξια ἔχεις οὐδ᾽ ὧν ἀντιποιήσαιτ᾽ 
ἄν τις καὶ ἕτερος, ἀλλὰ τὰ μέγιστα καὶ τιμιώτατα καὶ
οἷς ἅπαντα τὰ λοιπὰ κέκτησαι, τὸ σῶμα καὶ τὴν ψυχήν.
δανείσματα γὰρ ἔχεις ταῦτ᾽ ἐμά, καὶ οὐκ ἀφαιρήσεταί
με ταῦτ᾽ οὐθεὶς οὔτε τόπος οὔτε καιρός, οὐδέ
γ᾽ αἱ Οὐολούσκων οὐδὲ τῶν ἄλλων ἀνθρώπων εὐεργεσίαι 
συμπάντων καὶ χάριτες τοσοῦτον ἰσχύουσιν
οὐδ᾽ ἂν οὐρανομήκεις γένωνται, ὥστε τὰ τῆς φύσεως
ἐξαλεῖψαι καὶ παρελθεῖν δίκαια: ἀλλ᾽ ἐμὸς ἅπαντα τὸν
χρόνον ἔσῃ καὶ πρώτῃ πάντων τὰς τοῦ βίου χάριτας
ὀφειλήσεις ἐμοί, καὶ ὧν ἂν δέωμαι δίχα προφάσεως 
<milestone unit="reiskpage" n="1626" />ὑπουργήσεις. <milestone unit="section" n="2" />τοῦτο γὰρ ὁ τῆς φύσεως νόμος ὥρισεν 
ἅπασι τοῖς αἰσθήσεως καὶ λόγου μετειληφόσι τὸ δίκαιον,
ᾧ πιστεύουσα, Μάρκιε τέκνον, κἀγὼ δέομαί σου
μὴ ἐπάγειν πόλεμον τῇ πατρίδι, καὶ ἐμποδὼν ἵσταμαί
σοι βιαζομένῳ. ἢ προτέραν οὖν ἐμὲ τὴν ἐναντιουμένην 
σοι μητέρα ταῖς ἐρινύσι προθυσάμενος αὐτοχειρίᾳ
<pb id="v.3p.202" />
τότε τοῦ κατὰ τῆς πατρίδος ἅπτου πολέμου, ἢ
τὸ μητροκτόνον ἄγος αἰδούμενος εἶξον τῇ σεαυτοῦ
<milestone unit="section" n="3" />μητρὶ καὶ δός, ὦ τέκνον, τὴν χάριν ἑκών. νόμον μὲν
<add>οὖν</add> τόνδε, ὃν οὐθεὶς πώποτε ἀνελεῖ χρόνος, τιμωρὸν
καὶ σύμμαχον ἔχουσα οὐκ ἀξιῶ, Μάρκιε, μόνη τιμῶν,
ἃς οὗτός μοι δίδωσιν, ἄμοιρος ἐκ σοῦ γενέσθαι: ἔργων
δὲ χρηστῶν ὑπομνήσεις, ἵν᾽ ἀφῶ τὸν νόμον, σκόπει
πάλιν ὡς πολλὰς καὶ μεγάλας: ἥτις ὀρφανὸν ὑπὸ τοῦ
πατρὸς καταλειφθέντα σε παραλαβοῦσα νήπιον διέμεινα
ἐπὶ σοὶ χήρα καὶ τοὺς ἐπὶ τῆς παιδοτροφίας ἀνήντλησα <milestone unit="reiskpage" n="1627" />
πόνους, οὐ μήτηρ μόνον, ἀλλὰ καὶ πατὴρ καὶ
τροφὸς καὶ ἀδελφὴ καὶ πάντα τὰ φίλτατά σοι γενομένη.
<milestone unit="section" n="4" />ἐπειδὴ δ᾽ εἰς ἄνδρας ἦλθες, ἐξόν μοι τότε
ἀπηλλάχθαι τῶν φροντίδων ἑτέρῳ γημαμένην καὶ ἕτερα
τέκνα ἐπιθρέψαι καὶ πολλὰς γηροβοσκοὺς ἐλπίδας
ἐμαυτῇ καταλιπεῖν, οὐκ ἠβουλήθην, ἀλλ᾽ ἔμεινα ἐπὶ
τῆς αὐτῆς ἑστίας καὶ τὸν αὐτὸν ἔστερξα βίον, ἐν σοὶ
μόνῳ πάσας τιθεῖσα τὰς ἐμαυτῆς ἡδονάς τε καὶ ὠφελείας:
ὧν ἔψευσάς με τὰ μὲν ἄκων, τὰ δ᾽ ἑκών, καὶ
πασῶν ἀτυχεστάτην ἐποίησας μητέρων. ποῖον γὰρ
χρόνον, ἀφ᾽ οὗ σε εἰς ἄνδρας ἤγαγον, ἄνευ λύπης ἢ
φόβου διετέλεσα, ἢ πότε ἱλαρὰν ἔσχον ἐπὶ σοὶ τὴν
ψυχὴν πολέμους ἐπὶ πολέμοις στέλλοντα ὁρῶσά σε καὶ
μάχας ἐπὶ μάχαις ἀναιρούμενον καὶ τραύματ᾽ ἐπὶ τραύμασι
λαμβάνοντα;
</p></div2>

<div2 type="chapter" n="52" org="uniform" sample="complete">
<p><milestone unit="section" n="1" />
ἀλλ᾽ ἐξ οὗ ἐπολιτεύου καὶ τὰ κοινὰ ἔπραττες,
<pb id="v.3p.203" />
<milestone unit="reiskpage" n="1628" />ἡδονήν τινα ἐκαρπωσάμην ἡ μήτηρ ἐγὼ διὰ σέ; τότε
μὲν οὖν τὰ μάλιστα ἠτύχουν στάσεως πολιτικῆς μέσον
ὁρῶσά σε κείμενον. ἐν οἷς γὰρ ἀνθεῖν ἐδόκεις πολιτεύμασι
καὶ πολὺς ἔπνεις ἐναντιούμενος ὑπὲρ τῆς ἀριστοκρατίας
τοῖς δημοτικοῖς, ταῦτ᾽ ἐμοὶ φόβου μεστὰ 
ἦν ἐνθυμουμένῃ τὸν ἀνθρώπινον βίον, ὡς ἐπὶ μικρᾶς
αἰωρεῖται ῥοπῆς, καὶ ἐκ πολλῶν ἀκουσμάτων τε καὶ
παθημάτων μαθούσῃ, ὅτι τοῖς ἐπισήμοις ἀνδράσι θεία
τις ἐναντιοῦται νέμεσις ἢ φθόνος τις ἀνθρώπινος πολεμεῖ:
καὶ ἦν ἄρα μάντις ἀληθὴς ὡς μήποτε ὤφελον 
τῶν ἐκβησομένων. κατηγωνίσατό γ᾽ οὖν σε πολὺς
ἐπιρράξας ὁ πολιτικὸς φθόνος καὶ ἀνήρπασεν ἐκ τῆς
πατρίδος: ὁ δὲ μετὰ ταῦτά μου βίος, εἰ δὴ καὶ βίον
αὐτὸν δεῖ καλεῖν, ἀφ᾽ οὗ με καταλιπὼν ἔρημον ἐπὶ
τοῖς παιδίοις τούτοις ἀπῆλθες, ἐν τούτῳ δεδαπάνηται 
τῷ ῥύπῳ καὶ ἐν τοῖς πενθίμοις τρύχεσι τούτοις. <milestone unit="section" n="2" />ἀνθ᾽ 
<milestone unit="reiskpage" n="1629" />ὧν ἁπάντων ταύτην ἀπαιτῶ σε χάριν, μηδέποτέ σοι
βαρεῖα γενομένη μηδ᾽ εἰς τὸν λοιπὸν ἐσομένη χρόνον,
ἕως ἂν ζῶ, διαλλαγῆναι πρὸς τοὺς σεαυτοῦ πολίτας
ἤδη ποτὲ καὶ παύσασθαι τὸν ἀμείλικτον χόλον φυλάσσοντα 
κατὰ τῆς πατρίδος: κοινὸν ἀγαθὸν ἀμφοτέροις
ἡμῖν ἀξιοῦσα λαβεῖν καὶ οὐκ ἐμαυτῆς ἴδιον μόνης. <milestone unit="section" n="3" />σοί 
τε γάρ, ἐὰν πεισθῇς καὶ μηθὲν ἀνήκεστον ἐξεργάσῃ,
καθαρὰν καὶ ἀμίαντον ἔχειν συμβήσεται τὴν ψυχὴν
ἀπὸ παντὸς χόλου καὶ ταράγματος δαιμονίου: ἐμοί 
τε ἡ παρὰ τῶν πολιτῶν τε καὶ πολιτίδων τιμὴ ζώσῃ
τε παρακολουθοῦσα <add>τὸν</add> βίον εὐδαίμονα ποιήσει, καὶ
<pb id="v.3p.204" />
μετὰ τὴν τελευτὴν ἀποδιδομένη καθάπερ εἰκὸς εὔκλειαν
ἀθάνατον οἴσει. <milestone unit="section" n="4" />καὶ εἴ τις ἄρα τὰς ἀνθρωπίνους
ψυχὰς ἀπολυθείσας τοῦ σώματος ὑποδέξεται τόπος,
οὐχ ὁ καταχθόνιος καὶ ἀφεγγὴς ὑποδέξεται τὴν
ἐμήν, ἐν ᾧ φασι τοὺς κακοδαίμονας οἰκεῖν, οὐδὲ τὸ
λεγόμενον τῆς Λήθης πεδίον, ἀλλ᾽ ὁ μετέωρος καὶ καθαρὸς
αἰθήρ, ἐν ᾧ τοὺς ἐκ θεῶν φύντας οἰκεῖν λόγος
εὐδαίμονα καὶ μακάριον ἔχοντας βίον: οἷς διαγγέλλουσα
τὸ σὸν εὐσεβὲς καὶ τὰς σὰς χάριτας, αἷς αὐτὴν <milestone unit="reiskpage" n="1630" />
ἐκόσμησας, ἀεί τινας αἰτήσεταί σοι παρὰ θεῶν ἀμοιβὰς καλάς.
</p></div2>

<div2 type="chapter" n="53" org="uniform" sample="complete">
<p><milestone unit="section" n="1" />
ἐὰν δὲ προπηλακίσῃς τὴν σεαυτοῦ μητέρα
καὶ ἄτιμον ἀπολύσῃς, ὅ τι μὲν αὐτῷ σοι συμβήσεται
διὰ ταῦτα παθεῖν, οὐκ ἔχω λέγειν, μαντεύομαι δ᾽
οὐδὲν εὐτυχές. ὅτι δ᾽ ἐὰν καὶ τἆλλα πάντα εὐδαιμονῇς,
ἔστω γάρ, ἡ δι᾽ ἐμὲ καὶ τὰς ἐμὰς συμφορὰς
παρακολουθήσουσά σοι καὶ οὐδέποτε ἀνήσουσα τὴν ψυχὴν
ὀδύνη πάντων ἀγαθῶν σοι ἀνόνητον ποιήσει τὸν
βίον, εὖ οἶδα. <milestone unit="section" n="2" />οὐ γὰρ ἀνέξεται Οὐετουρία τὴν δεινὴν
καὶ ἀνήκεστον ὕβριν ἐν τοσούτοις μάρτυσιν ὑβρισθεῖσα
τὸν ἐλάχιστον βιῶναι χρόνον, ἀλλ᾽ ἐν τοῖς ἁπάντων
ὑμῶν φίλων τε καὶ ἐχθρῶν ὄμμασιν ἐμαυτὴν διαχρήσομαι,
βαρεῖαν ἀρὰν καὶ δεινὰς ἐρινύας ἀντ᾽ ἐμαυτῆς
καταλιποῦσά σοι τιμωρούς. <milestone unit="section" n="3" />ὧν μὴ δεήσειεν, ὦ θεοὶ
τῆς Ῥωμαίων φύλακες ἡγεμονίας, ἀλλ᾽ εὐσεβεῖς καὶ
καλοὺς δοίητε Μαρκίῳ λογισμούς: καὶ ὥσπερ ἄρτι <milestone unit="reiskpage" n="1631" />
προσιούσῃ μοι τούς τε πελέκεις ἀπέθετο καὶ τὰς ῥάβδους
<pb id="v.3p.205" />
ἔκλινε καὶ τὸν δίφρον ἀπὸ τοῦ βήματος ἔθηκε
χαμαὶ <del status="unremarkable">καὶ πάντα τἆλλα, οἷς κοσμεῖσθαι τὰς αὐτοκράτορας
ἀρχὰς νόμος, τὰ μὲν ἐμείωσε, τὰ δ᾽ ἐκποδὼν
εἰς τέλος ἐποίησε</del> δῆλον ἅπασι βουλόμενος ποιῆσαι,
ὅτι τῶν μὲν ἄλλων ἄρχειν αὐτῷ προσῆκεν, ὑπὸ δὲ τῆς 
μητρὸς ἄρχεσθαι: οὕτω καὶ νῦν τιμίαν καὶ περίβλεπτόν
με ποιήσετε, καὶ χαρισάμενος τὴν κοινὴν πατρίδα ἀντὶ
κακοδαιμονεστάτης εὐδαιμονεστάτην ἀποδείξειέ με πασῶν
γυναικῶν. <milestone unit="section" n="4" />εἰ δὲ ὅσιόν ἐστι καὶ θεμιτὸν υἱοῦ 
γόνασι μητέρα προσκυλίεσθαι, καὶ τοῦτο καὶ πᾶν ἄλλο 
ταπεινὸν σχῆμα καὶ λειτούργημα ὑπομενῶ σωτηρίας
ἕνεκα τῆς πατρίδος.
</p></div2>

<div2 type="chapter" n="54" org="uniform" sample="complete">
<p><milestone unit="section" n="1" />
ταῦτ᾽ εἰποῦσα ἔρριψεν ἑαυτὴν χαμαὶ καὶ
περιπλέξασα ταῖς χερσὶν ἀμφοτέραις τοὺς πόδας τοῦ
Μαρκίου κατεφίλησε. πεσούσης δ᾽ αὐτῆς αἱ μὲν γυναῖκες 
ἀνεβόησαν ἅμα πᾶσαι κωκυτὸν ὀξὺν καὶ μακρόν,
<milestone unit="reiskpage" n="1632" />οἱ δ᾽ ἐν τῷ συνεδρίῳ παρόντες Οὐολούσκων οὐκ ἠνέσχοντο
τὴν ἀήθειαν τῆς ὄψεως, ἀλλ᾽ ἀπεστράφησαν.
αὐτὸς δ᾽ ὁ Μάρκιος ἀναλόμενος ἐκ τοῦ δίφρου καὶ
περιπεσὼν τῇ μητρὶ ἀνίστησιν αὐτὴν ἀπὸ τῆς γῆς 
ὀλίγον ἐμπνέουσαν, καὶ περιβαλὼν καὶ πολλὰ ἐκχέας
δάκρυα εἶπε: νικᾷς, ὦ μῆτερ, οὐκ εὐτυχῆ νίκην οὔτε
σεαυτῇ οὔτ᾽ ἐμοί: τὴν μὲν γὰρ πατρίδα σέσωκας, ἐμὲ
δὲ τὸν εὐσεβῆ καὶ φιλόστοργον υἱὸν ἀπολώλεκας.
<pb id="v.3p.206" />
<milestone unit="section" n="2" />ταῦτ᾽ εἰπὼν ἐπὶ τὴν σκηνὴν ἀπῄει κελεύσας ἀκολουθεῖν
τήν τε μητέρα καὶ τὴν γυναῖκα καὶ τὰ παιδία,
ἔνθα τὸν λοιπὸν τῆς ἡμέρας χρόνον σκοπούμενος σὺν
αὐταῖς, ὅ τι χρὴ πράττειν, διετέλεσεν. ἦν δὲ τὰ δόξαντα
αὐτοῖς τοιάδε: περὶ μὲν τῆς καθόδου μήτε τὴν
βουλὴν τέλος μηθὲν ἐκφέρειν εἰς τὸν δῆμον μήτ᾽ ἐκεῖνον
ἐπιψηφίζειν, πρὶν ἂν τοῖς Οὐολούσκοις εὐτρεπῆ
γένηται τὰ περὶ φιλίας καὶ καταλύσεως τοῦ πολέμου:
αὐτὸν δὲ τὴν στρατιὰν ἀναστήσαντα ὡς διὰ φιλίας <milestone unit="reiskpage" n="1633" />
γῆς ἀπάγειν: ὑποσχόντα δὲ τῆς ἀρχῆς λόγον καὶ τὰς
εὐεργεσίας ἀποδειξάμενον ἀξιοῦν τοὺς ἐπιτρέψαντας
αὐτῷ τὴν στρατιάν, μάλιστα μὲν φιλίᾳ δέχεσθαι τοὺς
πολεμίους καὶ συνθήκας ποιήσασθαι δικαίας, αὐτῷ τὴν
ἰσότητα καὶ τὸ μὴ σφαλῆναι περὶ τὰς ὁμολογίας ἐπιτρέψαντας.
<milestone unit="section" n="3" /> εἰ δ᾽ ἐπὶ τοῖς κατωρθωμένοις σφίσιν αὐθαδείας
ἀναπιμπλάμενοι μὴ δέχοιντο τὰς διαλλαγάς,
ἀφίστασθαι τῆς ἀρχῆς αὐτοῖς. ἢ γὰρ οὐχ ὑπομενεῖν
αὐτοὺς ἄλλον τινὰ αἱρεῖσθαι στρατηγὸν δι᾽ ἀπορίαν
ἀγαθοῦ ἡγεμόνος, ἢ παρακινδυνεύσαντας ὁτῳδήτινι
παραδοῦναι τὰς δυνάμεις σὺν μεγάλῃ διδαχθήσεσθαι
βλάβῃ τὴν τοῦ συμφέροντος αἵρεσιν. τὰ μὲν δὴ βουλευθέντα
αὐτοῖς καὶ δόξαντα δίκαιά τε καὶ ὅσια εἶναι,
φήμης τ᾽ ἀγαθῆς ἐφ᾽ ᾗ μάλιστα ὁ ἀνὴρ ἐσπούδαζε
παρὰ πᾶσι τευξόμενα, τοιάδε ἦν. <milestone unit="section" n="4" />ἐτάραττε δέ τις αὐτ
ὑποψία δέος ἔχουσα, μή ποτε ἀλόγιστος ὄχλος ἐν
ἐλπίδι τοῦ καταπεπολεμηκέναι τὸ ἀντίπαλον ἤδη ὢν
δἰ ὀργῆς ἀκράτου λάβῃ τὴν ἀποτυχίαν κἄπειτα ὡς <milestone unit="reiskpage" n="1634" />
προδότην αὐτὸν οὐδὲ λόγου μεταδοὺς αὐτοχειρίᾳ φθάσῃ
<pb id="v.3p.207" />
διολέσας. ἐδόκει οὖν αὐτοῖς καὶ τοῦτο καὶ εἴ τι ἄλλο
δεινότερον εἴη κινδύνευμα σὺν ἀρετῇ σώζουσι τὴν
πίστιν ὑπομένειν. ἐπεὶ δὲ περὶ δύσιν ἡλίου ἦν ἤδη, 
ἀσπασάμενοι ἀλλήλους ἐξῄεσαν ἐκ τῆς σκηνῆς: ἔπειθ᾽
<milestone unit="section" n="5" />αἱ μὲν γυναῖκες εἰς τὴν πόλιν ἀπῄεσαν, ὁ δὲ Μάρκιος 
ἐν ἐκκλησίᾳ τὰς αἰτίας ἀποδοὺς τοῖς παροῦσι, δι᾽ ἃς
ἔμελλε λύειν τὸν πόλεμον, καὶ πολλὰ τῶν στρατιωτῶν
δεηθεὶς συγγνῶναί τ᾽ αὐτῷ καί, ἐπειδὰν οἴκαδε
ἀφίκωνται, μεμνημένους ὧν ἔπαθον εὖ τοῦ μηθὲν
ὑπὸ τῶν ἄλλων ἀνήκεστον παθεῖν συναγωνιστὰς γενέσθαι, 
καὶ ἄλλα πολλὰ καὶ ἐπαγωγὰ διαλεχθεὶς παρασκευάζεσθαι
ἐκέλευσεν ὡς τῇ ἐπιούσῃ νυκτὶ ἀναστρατοπεδεύσοντας.
</p></div2>

<div2 type="chapter" n="55" org="uniform" sample="complete">
<p><milestone unit="section" n="1" />
Ῥωμαῖοι δ᾽ ὡς ἔμαθον, ὅτι λέλυται σφῶν ὁ
κίνδυνος: ἔφθασε γὰρ τῶν γυναικῶν τὴν παρουσίαν 
<milestone unit="reiskpage" n="1635" />προλαβοῦσα ἡ φήμη: σὺν πολλῇ χαρᾷ καταλιπόντες
τὴν πόλιν ἔθεον ἔξω καὶ ὑπήντων ταῖς γυναιξὶν ἀσπασμοὺς
καὶ παιᾶνας καὶ πάνθ᾽ ὅσα ἐκ μεγάλων κινδύνων
εἰς ἀδόκητον εὐτυχίαν ἄνθρωποι καταστάντες
πράττουσί τε καὶ λέγουσιν ὑπὸ χαρᾶς, τὰ μὲν ἀθρόοι, 
<milestone unit="section" n="2" />τὰ δε καθ᾽ ἕνα ἕκαστον ἀποδεικνύμενοι. ἐκείνην μὲν 
οὖν τὴν νύκτα ἐν θαλείαις τε καὶ εὐπαθείαις διετέλεσαν,
τῇ δ᾽ ἑξῆς ἡμέρᾳ συναχθεῖσα ὑπὸ τῶν ὑπάτων
ἡ βουλὴ περὶ μὲν τοῦ Μαρκίου γνώμην ἀπεδείξαντο
εἰς ἑτέρους ἀναβάλλεσθαι καιροὺς ἐπιτηδειοτέρους τὰς 
δοθησομένας αὐτῷ τιμάς: ταῖς δὲ γυναιξὶν ἔπαινόν τ᾽
ἀποδεδόσθαι τῆς προθυμίας παλαιᾷ δημοσίᾳ γραφῇ
<pb id="v.3p.208" />
μνήμην οἴσοντα ἐκ τῶν ἐπιγινομένων αἰώνιον, καὶ γέρας,
ὅ τι ἂν αὐταῖς λαβούσαις ἥδιστόν τε καὶ τιμιώτατον
ἔσεσθαι μέλλῃ: καὶ ὁ δῆμος ἐπεκύρωσε ταῦτα. <milestone unit="reiskpage" n="1636" />
<milestone unit="section" n="3" />ταῖς δὲ γυναιξὶ βουλευσαμέναις εἰσῆλθεν ἐπιφθόνου
μὲν δωρεᾶς μηδεμιᾶς δεῖσθαι, ἀξιοῦν δ᾽ ἐπιτρέψαι
σφίσι τὴν βουλὴν ἐπὶ τύχης γυναικῶν ἱδρύσασθαι
ἱερόν, ἐν ᾧ τὰς περὶ τῆς πόλεως ἐποιήσαντο λιτὰς χωρίῳ,
θυσίας τε καθ᾽ ἕκαστον ἔτος αὐτῇ συνιούσας ἐπιτελεῖν
ἐν ᾗ τὸν πόλεμον ἔλυσαν ἡμέρᾳ. ἡ μέντοι βουλὴ
καὶ ὁ δῆμος ἀπὸ τῶν κοινῶν ἐψηφίσαντο χρημάτων
τέμενός τ᾽ ὠνηθὲν καθιερωθῆναι τῇ θεῷ, καὶ ἐν αὐτῷ <milestone unit="reiskpage" n="1637" />
νεὼν καὶ βωμόν, ὡς ἂν οἱ ἱερομνήμονες ἐξηγῶνται,
συντελεσθῆναι, θυσίας τε προσάγεσθαι δημοτελεῖς καταρχομένης <milestone unit="reiskpage" n="1638" />
τῶν ἱερῶν γυναικός, ἣν ἂν ἀποδείξωσιν
 αὐταὶ λειτουργὸν τῶν ἱερῶν. <milestone unit="section" n="4" />ταῦτα τῆς βουλῆς ψηφισαμένης
ἱέρεια μὲν ὑπὸ τῶν γυναικῶν ἀπεδείχθη τότε
πρῶτον ἡ τὴν γνώμην αὐταῖς εἰσηγησαμένη περὶ τῆς
πρεσβείας Οὐαλερία καὶ τὴν μητέρα τοῦ Μαρκίου πείσασα
συλλαβέσθαι σφίσι τῆς ἐξόδου. θυσίαν δὲ πρώτην
αἱ γυναῖκες ἔθυσαν ὑπὲρ τοῦ δήμου καταρχομένης
τῶν ἱερῶν τῆς Οὐαλερίας ἐπὶ τοῦ κατασκευασθέντος
ἐν τῷ τεμένει βωμοῦ, πρὶν ἢ τὸν νεὼν καὶ τὸ ξόανον
ἀνασταθῆναι, μηνὶ Δεκεμβρίῳ τοῦ κατόπιν ἐνιαυτοῦ,
τῇ νέᾳ σελήνῃ, ἣν Ἕλληνες μὲν νουμηνίαν, Ῥωμαῖοι
<pb id="v.3p.209" />
δὲ καλάνδας καλοῦσιν: αὕτη γὰρ ἦν ἡ λύσασα τὸν
<milestone unit="reiskpage" n="1639" />πόλεμον ἡμέρα. ἐνιαυτῷ δ᾽ ὕστερον ἑτέρῳ μετὰ τὴν 
πρώτην θυσίαν ὁ κατασκευασθεὶς ἐκ τῶν δημοσίων
χρημάτων νεὼς συνετελέσθη τε καὶ καθιερώθη Κοιντιλίου
μηνὸς ἑβδόμῃ μάλιστα κατὰ σελήνην: <milestone unit="section" n="5" />αὕτη δὲ 
κατὰ Ῥωμαίους ἐστὶν ὁ προηγουμένη τῶν Κοιντιλίων
νωνῶν ἡμέρα. ὁ δὲ καθιερώσας αὐτὸν ἦν Πρόκλος
Οὑεργίνιος ἅτερος τῶν ὑπάτων.
</p></div2>

<div2 type="chapter" n="56" org="uniform" sample="complete">
<p><milestone unit="section" n="1" />
εἴη δ᾽ ἂν ἁρμόττον ἱστορίας σχήματι καὶ
ἐπανορθώσεως ἕνεκα τῶν οἰομένων μήτ᾽ ἐπὶ ταῖς τιμαῖς 
ταῖς παρ᾽ ἀνθρώπων χαίρειν τοὺς θεοὺς μήτ᾽ ἐπὶ
ταῖς ἀνοσίοις καὶ ἀδίκοις πράξεσιν ἀγανακτεῖν, τὸ δηλῶσαι
τὴν γενομένην ἐπιφάνειαν τῆς θεοῦ κατ᾽ ἐκεῖνον
τὸν χρόνον οὐχ ἅπαξ, ἀλλὰ καὶ δίς, ὡς αἱ τῶν
ἱεροφαντῶν περιέχουσι γραφαί, ἵνα τοῖς μὲν εὐλαβεστέροις 
<milestone unit="reiskpage" n="1640" />περὶ τὸ συνέχειν, ἃς παρὰ τῶν προγόνων δόξας
ὑπὲρ τοῦ δαιμονίου παρέλαβον, ἀμεταμέλητος ἡ τοιαύτη
προαίρεσις καὶ βεβαία διαμένῃ, τοῖς δ᾽ ὑπερορῶσι τῶν
πατρίων ἐθισμῶν καὶ μηθενὸς ποιοῦσι τὸ δαιμόνιον
τῶν ἀνθρωπίνων λογισμῶν κύριον μάλιστα μὲν ἀναθέσθαι 
ταύτην τὴν δόξαν, εἰ δ᾽ ἀνιάτως ἔχουσιν ἔτι
μᾶλλον αὐτοῖς ἀπεχθάνεσθαι καὶ κακοδαιμονεστέροις
εἶναι. <milestone unit="section" n="2" />ἱστορεῖται τοίνυν, ὅτι τῆς βουλῆς ψηφισαμένης 
ἐκ τοῦ δημοσίου πάσας ἐπιχορηγηθῆναι τὰς εἰς τὸν
νεών τε καὶ τὸ ξόανον δαπάνας, ἕτερον δ᾽ ἄγαλμα 
κατασκευασαμένων τῶν γυναικῶν ἀφ᾽ ὧν αὐταὶ συνήνεγκαν
<pb id="v.3p.210" />
χρημάτων, ἀνατεθέντων τ᾽ αὐτῶν ἀμφοτέρων
ἅμα ἐν τῇ πρώτῃ τῆς ἀνιερώσεως ἡμέρᾳ, θάτερον τῶν
ἀφιδρυμάτων, ὃ κατεσκευάσανθ᾽ αἱ γυναῖκες, ἐφθέγξατο
πολλῶν παρουσῶν γλώττῃ Λατίνῃ φωνὴν εὐσύνετόν
τε καὶ γεγωνόν: ἧς ἐστι φωνῆς ἐξερμηνευόμενος
ὁ νοῦς εἰς τὴν Ἑλλάδα διάλεκτον τοιόσδε: ὁσίῳ
<milestone unit="section" n="3" />πόλεως νόμῳ γυναῖκες γαμεταὶ δεδώκατέ με. οἷα δὲ <milestone unit="reiskpage" n="1641" />
φιλεῖ γίνεσθαι περὶ τὰς παραδόξους φωνάς τε καὶ
ὄψεις, πολλὴ ταῖς παρούσαις ἐνέπιπτεν ἀπιστία, μή
ποτ᾽ οὐ τὸ ξόανον εἴη τὸ φθεγξάμενον, ἀνθρωπίνη δέ
τις φωνή: μάλιστα δ᾽ ὅσαι πρὸς ἄλλῳ τινὶ τὸν νοῦν
ἔχουσαι τηνικαῦτα ἔτυχον, οὐκ ἰδοῦσαι τὸ φθεγγόμενον,
ὅ τι ποτ᾽ ἦν, ταύτην εἶχον τὴν πρὸς τὰς ἰδούσας
ἀπιστίαν. ἔπειτ᾽ αὖθις πληθύοντος τοῦ νεὼ καὶ
σιωπῆς πλείστης κατὰ δαίμονα γενομένης ἐν μείζονι
φωνῇ ταὐτὸ ξόανον ἐφθέγξατο τὴν αὐτὴν λέξιν, ὥστε
μηδὲν ἔτι εἶναι τὸ ἀμφίλογον. ἡ μὲν οὖν βουλὴ ὡς. <milestone unit="section" n="4" />ταῦτ᾽ ἔμαθεν ἐψηφίσατο θυσίας ἄλλας καὶ σεβασμούς,
οὓς ἂν οἱ τῶν ἱερῶν ἐξηγηταὶ παραδῶσι καθ᾽ ἕκαστον
ἔτος ἐπιτελεῖν. αἱ δὲ γυναῖκες ἐν ἔθει κατεστήσαντο <milestone unit="reiskpage" n="1642" />
τῇ τῆς ἱερείας χρησάμεναι γνώμῃ, τῷ ξοάνῳ τούτῳ
μήτε στεφάνους ἐπιτιθέναι μήτε χεῖρας προσφέρειν γυναῖκας,
ὅσαι δευτέρων ἐπειράθησαν γάμων, τὴν δὲ τιμὴν
καὶ θεραπείαν αὐτοῦ πᾶσαν ἀποδεδόσθαι ταῖς
νεογάμοις. ἀλλὰ περὶ μὲν τούτων οὔτε παρελθεῖν τὴν
ἐπιχώριον ἱστορίαν καλῶς εἶχεν, οὔτε πλείονα περὶ αὐτῆς
<pb id="v.3p.211" />
ποιεῖσθαι λόγον. ἐπάνειμι δ᾽, ὅθεν εἰς τοῦτον ἐξέβην τὸν λόγον.
</p></div2>

<div2 type="chapter" n="57" org="uniform" sample="complete">
<p><milestone unit="section" n="1" />
μετὰ τὴν ἐκ τοῦ χάρακος ἀπαλλαγὴν τῶν
γυναικῶν ὁ Μάρκιος περὶ τὸν ὄρθρον ἀναστήσας τὴν
στρατιὰν ἀπῆγεν ὡς διὰ φιλίας, καὶ ἐπειδὴ ἐν τῇ Οὐολούσκων 
ἐγένετο, πάντα, ὅσα ἐκ τῶν λαφύρων ἔλαβε,
δωρησάμενος τοῖς στρατιώταις, ἑαυτῷ δ᾽ οὐδ᾽ ὁτιοῦν
<milestone unit="reiskpage" n="1643" />ὑπολιπόμενος ἀπέλυσεν ἐπὶ τὰ οἰκεῖα. ἡ μὲν οὖν
κοινωνήσασα τῶν ἀγώνων αὐτῷ στρατιὰ πλούτῳ βαρεἶ
ἀφικομένη τήν τ᾽ ἀνάπαυλαν οὐκ ἀηδῶς ἐδέξατο 
τοῦ πολέμου καὶ δι᾽ εὐνοίας εἶχε τὸν ἄνδρα, συγγνώμης
τ᾽ ἄξιον ἡγεῖτο, εἰ μὴ τέλος ἐπέθηκε τῷ πολέμῳ
<milestone unit="section" n="2" />μητρὸς οἴκτους καὶ λιτὰς ἐντραπείς. ἡ δ᾽ ἐν ταῖς πόλεσιν 
ὑπομείνασα νεότης φθονοῦσα μὲν τοῖς ἐπὶ στρατοπέδου
γενομένοις τῶν πολλῶν ὠφελειῶν, διημαρτηκυῖα 
δ᾽ ὧν ἤλπισεν, εἰ καθαιρεθείη τὸ Ῥωμαίων
φρόνημα τῆς πόλεως ἁλούσης, ἐτραχύνετο πρὸς τὸν
ἡγεμόνα καὶ πικρὰ σφόδρα ἦν: καὶ τελευτῶσα, ἐπειδὴ
τοῦ μίσους ἡγεμόνας ἔλαβε τοὺς πλεῖστον ἐν τῷ ἔθνει
δυναμένους, ἐξηγριώθη τε καὶ ἔργον ἔδρασεν ἀνόσιον. 
<milestone unit="section" n="3" />ἦν δὲ Τύλλος Ἄττιος ὁ τὰς ὀργὰς αὐτῶν παραθήξας 
ἔχων περὶ αὐτὸν ἑταιρίαν ἐξ ἁπάσης πόλεως οὐκ ὀλίγην.
τούτῳ δ᾽ ἄρα ἐδέδοκτο παλαίτερον ἔτι τὸν φθόνον οὐ
<milestone unit="reiskpage" n="1644" />δυναμένῳ κατέχειν, εἰ μὲν εὖ πράξας ὁ Μάρκιος καὶ
τὴν Ῥωμαίων πόλιν διαφθείρας εἰς Οὐολούσκους ἔλθοι, 
<pb id="v.3p.212" />
κρύφα καὶ σὺν δόλῳ αὐτὸν ἀνελεῖν, εἰ δὲ διαμαρτὼν
τῆς πείρας ἀτελὴς τοῦ ἔργου ἀναστρέψειεν, ὡς
προδότην παραδόντα τῇ περὶ αὐτὸν ἑταιρίᾳ ἀποκτεῖναι:
<milestone unit="section" n="4" />ὅπερ ἐποίει τότε, καὶ συναγαγὼν χεῖρα οὐκ ὀλίγην
κατηγόρει τοῦ ἀνδρὸς ψευδῆ τεκμαιρόμενος ἀληθέσι
καὶ οὐ γενησόμενα εἰκάζων γεγενημένοις: ἐκέλευέ τ᾽
ἀποθέμενον αὐτὸν τὴν ἀρχὴν λόγον ὑπέχειν τῆς στρατηγίας.
ἦν δὲ τῆς ὑπομενούσης στρατιᾶς ἐν ταῖς πόλεσιν
ἡγεμών, ὡς καὶ πρότερον εἴρηταί μοι, κύριος <milestone unit="reiskpage" n="1645" />
τοῦ τε συναγαγεῖν ἐκκλησίαν καὶ τοῦ καλεῖν, ὃν βούλοιτο, ἐπὶ δίκην.
</p></div2>

<div2 type="chapter" n="58" org="uniform" sample="complete">
<p><milestone unit="section" n="1" />
ὁ δὲ Μάρκιος ἀντιλέγειν μὲν πρὸς οὐδέτερον
τούτων ἐδικαίου, περὶ δὲ τῆς τάξεως αὐτῶν
διεφέρετο λόγον ἀξιῶν ἀποδοῦναι πρότερον τῶν πεπραγμένων
αὐτῷ κατὰ τὸν πόλεμον, ἔπειτ᾽, ἐὰν ἅπασι
δόξῃ Οὐολούσκοις, ἀποθήσεσθαι τὴν ἀρχήν. τούτων
δ᾽ οὐ μίαν ᾤετο πόλιν δεῖν, ἐν ᾗ τὸ πλεῖον ὑπὸ τοῦ
Τύλλου διέφθαρτο μέρος, γενέσθαι κυρίαν, ἀλλὰ τὸ
ἔθνος ἅπαν εἰς τὴν ἔννομον ἀγορὰν συναχθέν, εἰς ἣν
ἔθος ἦν αὐτοῖς, ὅτι περὶ τῶν μεγίστων βουλεύεσθαι
μέλλοιεν, ἐξ ἁπάσης πόλεως προβούλους ἀποστέλλειν.
<milestone unit="section" n="2" />ὁ δὲ Τύλλος ἀντέλεγε πρὸς ταῦτα καλῶς εἰδώς, ὅτι
δεινὸς εἰπεῖν ἁνὴρ πολλῶν καὶ καλῶν ἔργων λόγον
ἀποδιδοὺς ἐν ἡγεμονικῷ ἀξιώματι μένων πείσει τὸ
πλῆθος, καὶ τοσούτου δεήσει τιμωρίαν προδοτῶν ὑποσχεῖν,
ὥστε καὶ λαμπρότερος ἔτι καὶ τιμιώτερος ὑπ᾽
<pb id="v.3p.213" />
<milestone unit="reiskpage" n="1646" />αὐτῶν ἔσται, τόν τε πόλεμον, ὅπως ἂν βούληται, καταλύσασθαι
συγχωρησάντων ἁπάντων γενήσεται κύριος.
<milestone unit="section" n="3" />καὶ ἦν μέχρι πολλοῦ λόγων τε καὶ ἀντιμαχήσεων τῶν 
ἐπ᾽ ἀλλήλοις γινομένων καθ᾽ ἑκάστην ἡμέραν ἐν ταῖς
ἐκκλησίαις καὶ κατὰ τὴν ἀγορὰν πολὺς ἀγών: ἔργῳ 
γὰρ οὐχ οἷόν τ᾽ ἦν οὐδετέρῳ βιάσασθαι τὸν ἕτερον
τῆς ἰσοτίμου ἀρχῆς ἀξιώσει κρατυνόμενον. <milestone unit="section" n="4" />ὡς δ᾽ οὐδὲν 
τῆς φιλονεικίας ἐγίνετο πέρας, ἡμέραν προειπὼν ὁ
Τύλλος, ἐν ᾗ τὸν Μάρκιον ἐκέλευσεν ἥκειν τὴν ἀρχὴν
ἀποθησόμενον καὶ δίκην ὑφέξοντα τῆς προδοσίας, θρασυτάτους 
τ᾽ ἄνδρας εὐεργεσιῶν ἐλπίσιν ἐπάρας ἀρχηγοὺς
ἀνοσίου ἔργου γενέσθαι, παρῆν εἰς τὴν ἀποδειχθεῖσαν
ἀγορὰν καὶ παρελθὼν ἐπὶ τὸ βῆμα πολλῇ
κατηγορίᾳ ἐχρήσατο τοῦ Μαρκίου, καὶ εἰ μὴ βούλοιτο
ἀποθέσθαι τὴν ἀρχὴν ἑκών, τῷ δήμῳ παρεκελεύετο 
παύειν αὐτὸν ἁπάσῃ δυνάμει.
</p></div2>

<div2 type="chapter" n="59" org="uniform" sample="complete">
<p><milestone unit="section" n="1" />
<milestone unit="reiskpage" n="1647" />ἀναβάντος δὲ τοῦ ἀνδρὸς ἐπὶ τὴν ἀπολογίαν
βοή τε πολλὴ κωλύουσα τοὺς λόγους ἐκ τῆς
ἑταιρίας τῆς περὶ τὸν Τύλλον ἐγίνετο: καὶ μετὰ ταῦτα
<q direct="unspecified">παῖε</q> καὶ <q direct="unspecified">βάλλε</q> φωνοῦντες περιίστανται αὐτὸν οἱ θρασύτατοι 
καὶ συναράττοντες τοῖς λίθοις ἀποκτιννύουσιν.
ἐρριμμένου δ᾽ αὐτοῦ χαμαὶ κατὰ τὴν ἀγορὰν οἵ τε
παραγενόμενοι τῷ πάθει καὶ οἱ μετὰ ταῦτ᾽ ἤδη νεκροῦ
ὄντος ἀφικόμενοι τόν τ᾽ ἄνδρα τῆς τύχης ὠδύροντο ὡς
οὐ καλὰς εἰληφότα παρὰ σφῶν ἀμοιβάς, ἐπιλεγόμενοι 
πάντα ὅσα τὸ κοινὸν ὠφέλησε, καὶ τοὺς δράσαντας τὸν
<pb id="v.3p.214" />
φόνον ἐπόθουν λαβεῖν ὡς ἀνόμου ἔργου καὶ ἀσυμφόρου
ταῖς πόλεσιν ἄρξαντας, ἄνευ δίκης ἐν χειρῶν νόμῳ
<milestone unit="section" n="2" />τινὰ ἀποκτεῖναι καὶ ταῦθ᾽ ἡγεμόνα. μάλιστα δ᾽ ἠγανάκτουν
οἱ ταῖς στρατείαις αὐτοῦ παραγενόμενοι, καὶ
ἐπειδὴ ζῶντι αὐτῷ οὐχ ἱκανοὶ ἐγένοντο κωλυταὶ τῆς
συμφορᾶς, τὰς μετὰ τὸν θάνατον ὀφειλομένας ἔγνωσαν
ἀποδιδόναι χάριτας, συμφέροντες εἰς τὴν ἀγοράν, ὅσων <milestone unit="reiskpage" n="1648" />
ἔδει τοῖς ἀγαθοῖς ἀνδράσιν εἰς τὴν ἀναγκαίαν τιμήν.
<milestone unit="section" n="3" />ἐπειδὴ δὲ πάντ᾽ εὐτρέπιστο, θέντες ἐπὶ στρωμνῆς ἐκπρεπεστάτῳ
ἠσκημένης κόσμῳ τὴν αὐτοκρατορικὴν
ἔχοντα ἐσθῆτα, καὶ πρὸ τῆς κλίνης αὐτοῦ φέρεσθαι
κελεύσαντες λάφυρά τε καὶ σκῦλα καὶ στεφάνους καὶ
μνήμας ὧν εἷλε πόλεων, ἤραντο τὴν κλίνην οἱ λαμπρότατοι
τῶν νέων ἐν τοῖς κατὰ πολέμους ἔργοις: καὶ
κομίσαντες εἰς τὸ προάστειον, ὃ μάλιστα ἦν ἐπιφανές,
ἔθεσαν ἐπὶ τὴν παρεσκευασμένην πυράν, συμπροπεμπούσης
τὸ σῶμα τῆς πόλεως ὅλης μετ᾽ οἰμωγῆς τε καὶ
<milestone unit="section" n="4" />δακρύων. ἔπειτα κατασφάξαντές τ᾽ αὐτῷ πολλὰ βοσκήματα
καὶ τῶν ἄλλων ἀπαρξάμενοι πάντων, ὅσων
ἄνθρωποι βασιλεῦσιν ἢ στρατιᾶς ἡγεμόσιν ἐπὶ πυραῖς
ἀπάρχονται, παρέμειναν οἱ μάλιστα τὸν ἄνδρα ἀσπαζόμενοι
μέχρι τοῦ μαρανθῆναι τὴν φλόγα, κἄπειτα συναγαγόντες
τὰ λείψανα ἔθαψαν ἐν τῷ αὐτῷ χωρίῳ
χώματι ὑψηλῷ διὰ πολυχειρίας ἐργασθέντι μνῆμα ἐπίσημον
ἐργασάμενοι.
</p></div2>

<div2 type="chapter" n="60" org="uniform" sample="complete">
<p><milestone unit="section" n="1" />
Μάρκιος μὲν δὴ τοιαύτης καταστροφῆς ἔτυχεν, <milestone unit="reiskpage" n="1649" />
ἀνὴρ καὶ τὰ πολέμια ἄριστος τῶν καθ᾽ ἡλικίαν καὶ
<pb id="v.3p.215" />
πρὸς ἁπάσας τὰς ἡδονάς, ὅσαι ἄρχουσι νέων, ἐγκρατής,
τά τε δίκαια οὐκ ἀπὸ νόμου μᾶλλον ἀνάγκης διὰ
τιμωριῶν δέος ἀκούσιος ἀποδιδούς, ἀλλ᾽ ἑκών τε καὶ
πεφυκὼς πρὸς αὐτὰ εὖ, καὶ οὐδ᾽ ἐν ἀρετῆς μοίρᾳ τὸ
μηθὲν ἀδικεῖν τιθέμενος, οὐ μόνον τ᾽ αὐτὸς ἁγνεύειν 
ἀπὸ πάσης κακίας προθυμούμενος, ἀλλὰ καὶ τοὺς ἄλλους
προσαναγκάζειν δικαιῶν: <milestone unit="section" n="2" />μεγαλόφρων τε καὶ δωρηματικὸς 
καὶ εἰς ἐπανόρθωσιν ὧν ἑκάστῳ δέοι τῶν
φίλων, ὁπότε γνοίη, προχειρότατος, τά τε πολιτικὰ
πράττειν οὐδενὸς χείρων τῶν ἀριστοκρατικῶν: καὶ εἰ 
μὴ τὸ στασιάζον τῆς πόλεως ἐμποδὼν αὐτοῦ τοῖς πολιτεύμασιν
ἐγένετο, μεγίστην ἂν ἡ Ῥωμαίων πόλις ἐπίδοσιν
εἰς ἡγεμονίαν ἐκ τῶν ἐκείνου πολιτευμάτων
ἔλαβεν. ἀλλ᾽ οὐ γὰρ ἐν δυνατῷ ἦν ἅμα πάσας τὰς
ἀρετὰς ἐν ἀνθρώπου γενέσθαι φύσει, οὐδὲ φύσεταί 
τις ἀπὸ θνητῶν καὶ ἐπικήρων σπερμάτων περὶ πάντ᾽ ἀγαθός.
</p></div2>

<div2 type="chapter" n="61" org="uniform" sample="complete">
<p><milestone unit="section" n="1" />
<milestone unit="reiskpage" n="1650" />ἐκείνῳ γ᾽ οὖν ταύτας ὁ δαίμων τὰς ἀρετὰς
χαρισάμενος ἑτέρας οὐκ εὐτυχεῖς κῆράς τε καὶ ἄτας
προσῆψε. τὸ γὰρ πρᾳὺ καὶ φαιδρὸν οὐκ ἐπῆν αὐτοῦ 
τοῖς τρόποις, οὐδὲ τὸ θεραπευτικὸν τῶν πέλας ἔν τ᾽
ἀσπασμοῖς καὶ προσαγορεύσεσιν, οὐδὲ δὴ τὸ εὐδιάλλακτον
καὶ μετριοπαθές, ὁπότε δι᾽ ὀργῆς τῳ γένοιτο,
οὐδὲ ἡ πάντα τὰ ἀνθρώπινα ἐπικοσμοῦσα χάρις: ἀλλ᾽
<milestone unit="section" n="2" />ἀεὶ πικρὸς καὶ χαλεπὸς ἦν. ταῦτά τε δὴ αὐτὸν ἐν 
πολλοῖς ἔβλαψε, καὶ πάντων μάλιστα ἡ περὶ τὰ δίκαια
<pb id="v.3p.216" />
καὶ τὴν φυλακὴν τῶν νόμων ἄκρατός τε καὶ ἀπαράπειστος
καὶ οὐθὲν τῷ ἐπιεικεῖ διδοῦσα ἀποτομία: ἔοικέ
τ᾽ ἀληθὲς εἶναι τὸ ὑπὸ τῶν ἀρχαίων λεγόμενον φιλοσόφων,
ὅτι μεσότητές εἰσιν, ἀλλ᾽ οὐκ ἀκρότητες αἱ
τῶν ἠθῶν ἀρεταί, μάλιστα δ᾽ ἡ δικαιοσύνη. οὐ γὰρ
μόνον ἐλλείπουσα τοῦ μετρίου πέφυκεν, ἀλλὰ καὶ ὑπερβάλλουσα
αὐτοῖς τ᾽ οὐ λυσιτελής, ἀλλ᾽ ἔστιν ὅτ᾽ αἰτία <milestone unit="reiskpage" n="1651" />
μεγάλων συμφορῶν, καὶ εἰς θανάτους οἰκτροὺς καὶ
<milestone unit="section" n="3" />λύμας ἀνηκέστους καταστρέφουσα. Μάρκιόν γ᾽ οὐδὲν
ἦν ἕτερον ἄρα, ὃ τῆς πατρίδος ἐξήλασε καὶ τῶν ἄλλων
ἀγαθῶν ἀνόνητον ἐποίησεν, ἢ τὸ ἀκριβὲς καὶ ἄκρον
δίκαιον. τοῖς τε γὰρ δημόταις εἴκειν τὰ μέτρια δέον
καὶ ἐφιέναι τι ταῖς ἐπιθυμίαις καὶ τὰ πρῶτα φέρεσθαι
παρ᾽ αὐτοῖς, οὐκ ἠβουλήθη, ἀλλὰ πρὸς ἅπαντα τὰ μὴ
δίκαια ἀντιλέγων μῖσος ἤγειρε καὶ ἐξηλάσθη πρὸς αὐτῶν:
τῆς τε Οὐολούσκων στρατηγίας εὐθὺς ἅμα τῷ
διαλῦσαι τὸν πόλεμον ἀπαλλαγῆναι παρὸν καὶ μετενέγκασθαι
τὴν οἴκησιν ἑτέρωσέ ποι, τέως ἂν ἡ κάθοδος
αὐτῷ δοθῇ ὑπὸ τῆς πατρίδος, καὶ μὴ παρασχεῖν
αὑτὸν ἐχθρῶν ἐπιβουλαῖς καὶ ὄχλων ἀμαθίαις σκοπόν,
οὐκ ἠξίωσεν, ἀλλ᾽ ὑπεύθυνον οἰόμενος δεῖν τὸ σῶμα
παρασχεῖν τοῖς πεπιστευκόσι τὴν ἀρχὴν καὶ λόγον ἀποδοὺς
ὧν ἔπραξε κατὰ τὴν ἡγεμονίαν, εἴ τι φαίνοιτο <milestone unit="reiskpage" n="1652" />
ἀδικῶν τὴν κατὰ νόμους ὑποσχεῖν δίκην, τῆς ἄκρας
δικαιοσύνης οὐ καλοὺς ἀπέλαβε μισθούς.
<pb id="v.3p.217" />
</p></div2>

<div2 type="chapter" n="62" org="uniform" sample="complete">
<p><milestone unit="section" n="1" />
εἰ μὲν οὖν ἅμα τοῖς σώμασι διαλυομένοις
καὶ τὸ τῆς ψυχῆς, ὁτιδήποτ᾽ ἐστὶν ἐκεῖνο, συνδιαλύεται,
καὶ οὐδαμῇ οὐθὲν ἔτι ἐστίν, οὐκ οἶδ᾽ ὅπως
μακαρίους ὑπολάβω τοὺς μηθὲν μὲν ἀπολαύσαντας τῆς
ἀρετῆς ἀγαθόν, δι᾽ αὐτὴν δὲ ταύτην ἀπολομένους. εἰ 
δ᾽ ἄφθαρτοι μέχρι τοῦ παντὸς αἱ ψυχαὶ τυγχάνουσιν
ἡμῶν οὖσαι καθάπερ οἴονταί τινες, ἢ χρόνον τινὰ μετὰ
τὴν ἀπαλλαγὴν τῶν σωμάτων ἔτι διαμένουσι, μήκιστον
μὲν αἱ τῶν ἀγαθῶν ἀνδρῶν, ἐλάχιστον δ᾽ αἱ τῶν κακῶν,
ἀποχρῶσα τιμὴ φαίνοιτ᾽ ἄν, οἷς ἀρετὴν ἀσκοῦσιν 
ἠναντιώθη τὰ ἐκ τῆς τύχης, ἡ παρὰ τῶν ζώντων εὐλογία
<milestone unit="reiskpage" n="1653" />καὶ μνήμη μέχρι πλείστου παραμείνασα χρόνου:
<milestone unit="section" n="2" />ὃ καὶ τῷ ἀνδρὶ ἐκείνῳ συνέβη. οὐ γὰρ μόνον Οὐολοῦσκοι 
τὸν θάνατον ἐπένθησαν αὐτοῦ καὶ ὡς τῶν
ἀρίστων γενόμενον ἐν τιμῇ ἔχουσιν, ἀλλὰ καὶ Ῥωμαῖοι, 
ἐπειδὴ τὸ πάθος ἐγνώσθη, μεγάλην συμφορὰν ὑπολαβόντες
εἶναι τῆς πόλεως, πένθος ἐποιήσαντο ἰδίᾳ καὶ
δημοσίᾳ: καὶ <add>αἱ</add> γυναῖκες αὐτῶν, ἃ νόμος ἐστὶν αὐταῖς
ἐπὶ τοῖς ἰδίοις τε καὶ ἀναγκαίοις ποιεῖν κήδεσιν,
ἀποθέμεναι χρυσόν τε καὶ πορφύραν καὶ τὸν ἄλλον 
ἅπαντα κόσμον μέλασιν ἀμφιασμοῖς χρώμεναι τὸν ἐνιαύσιον
ἐπένθησαν χρόνον. <milestone unit="section" n="3" />ἐτῶν δὲ μετὰ τὸ πάθος ὁμοῦ 
τι πεντακοσίων ἤδη διαγεγονότων εἰς τόνδε τὸν χρόνον
οὐ γέγονεν ἐξίτηλος ἡ τοῦ ἀνδρὸς μνήμη, ἀλλ᾽
ᾄδεται καὶ ὑμνεῖται πρὸς πάντων ὡς εὐσεβὴς καὶ δίκαιος 
<pb id="v.3p.218" />
ἀνήρ. ὁ μὲν δὴ κατασχὼν Ῥωμαίους κίνδυνος
ἐκ τῆς Οὐολούσκων τε καὶ Αἰκανῶν ἐπιστρατείας Μάρκιον
λαβούσης ἡγεμόνα, μέγιστος τῶν πρὸ αὐτοῦ γενόμενος
καὶ μικρὸν ἀποσχὼν τοῦ πᾶσαν τὴν πόλιν ἀνελεῖν <milestone unit="reiskpage" n="1654" />
ἐκ βάθρων, τοιούτου τέλους ἔτυχεν.
</p></div2>

<div2 type="chapter" n="63" org="uniform" sample="complete">
<p><milestone unit="section" n="1" />
ἡμέραις δ᾽ ὀλίγαις ὕστερον ἐξελθόντες εἰς
τὴν ὕπαιθρον Ῥωμαῖοι πολλῇ στρατιᾷ τῶν ὑπάτων
ἀγόντων ἀμφοτέρων, καὶ προελθόντες ἄχρι τῶν ὅρων
τῆς σφετέρας κατεστρατοπέδευσαν ἐπὶ λόφοις δυσίν,
ἴδιον ἑκατέρου τῶν ὑπάτων στρατόπεδον ἐπὶ τοῖς
ἐρυμνοτάτοις <add>καταστησαμένου</add>. οὐ μὴν ἔδρασάν γε
οὐδὲν <add>οὔτε</add> μεῖζον <add>οὔτ᾽ ἔλαττον</add>, ἀλλ᾽ ἀνέστρεψαν
ἄπρακτοι, καίτοι καλὰς ἀφορμὰς δόντων αὐτοῖς τῶν
πολεμίων δρᾶσαί τι γενναῖον. <milestone unit="section" n="2" />πρότεροι γὰρ ἔτι τούτων
Οὐολοῦσκοί τε καὶ Αἰκανοὶ στρατὸν ἐπὶ τὴν Ῥωμαίων
γῆν ἤγαγον γνώμην ποιησάμενοι μὴ ἀνεῖναι
τὸν καιρόν, ἀλλ᾽, ἕως ἔτι καταπεπλῆχθαι τὸ ἀντίπαλον
ἐδόκουν, χωρεῖν ἐπ᾽ αὐτό, ὡς καὶ ἑκούσιον διὰ δέος
παραστησόμενον. στασιάσαντες δὲ περὶ τῆς ἡγεμονίας <milestone unit="reiskpage" n="1655" />
κατ᾽ ἀλλήλων τὰ ὅπλα ἥρπασαν καὶ συμπεσόντες ἐμάχοντο,
οὔτε κατὰ τάξιν οὔτ᾽ ἐκ παραγγέλματος, ἀλλὰ
φύρδην καὶ ἀναμίξ, ὥστε πολὺν ἐξ ἀμφοῖν γενέσθαι
φόνον: καὶ εἰ μὴ δὺς ὁ ἥλιος ἔφθασεν, ἅπασαι ἂν
αὐτῶν αἱ δυνάμεις διεφθάρησαν. τῇ δὲ νυκτὶ λυούσῃ
τὸ νεῖκος ἀκούσιοι εἴξαντες διεκρίθησάν τ᾽ ἀπ᾽ ἀλλήλων
καὶ ἐπὶ τοὺς ἰδίους χάρακας ἀπηλλάγησαν: ἕωθεν
<pb id="v.3p.219" />
δ᾽ ἀναστήσαντες τὰς δυνάμεις ἀπῄεσαν ἑκάτεροι ἐπὶ
<milestone unit="section" n="3" />τὰ σφέτερα. οἱ δ᾽ ὕπατοι παρά τ᾽ αὐτομόλων καὶ 
αἰχμαλώτων, οἳ παρ᾽ αὐτὸ τὸ ἔργον ἀπέδρασαν, ἀκούσαντες,
οἷα κατέσχε λύσσα καὶ θεοβλάβεια τὰ πολέμια,
οὔτε συνεπέθεντο τῷ κατ᾽ εὐχὴν δοθέντι καιρῷ τριάκοντα 
σταδίων οὐ πλεῖον ἀπέχοντες, οὔτ᾽ ἀπιόντας
ἐδίωξαν, ἐν ᾧ κεκμηκότας καὶ τραυματίας καὶ ὀλίγους
<milestone unit="reiskpage" n="1656" />ἐκ πολλῶν <add>καὶ</add> ἀτάκτους χωροῦντας ἀκραιφνεῖς αὐτοὶ
καὶ σὺν κόσμῳ ἑπόμενοι ῥᾳδίως ἂν διέφθειραν πασσυδί.
<milestone unit="section" n="4" />λύσαντες δὲ καὶ αὐτοὶ τοὺς χάρακας ἀπῄεσαν 
εἰς τὴν πόλιν: εἴτ᾽ ἀρκούμενοι τῷ παρὰ τῆς τύχης
δοθέντι ἀγαθῷ, εἴτ᾽ οὐ πιστεύοντες ἀνασκήτῳ στρατιᾷ
τῇ σφετέρᾳ, εἴτε περὶ πολλοῦ ποιούμενοι τὸ μηδ᾽
ὀλίγους τῶν σφετέρων ἀποβαλεῖν. ἀφικόμενοι δ᾽ εἰς
τὴν πόλιν ἐν αἰσχύνῃ πολλῇ ἦσαν δειλίας δόξαν ἐπὶ 
τῷ ἔργῳ φερόμενοι: καὶ οὐδεμίαν ἔξοδον ἔτι ποιησάμενοι
παρέδοσαν τοῖς μεθ᾽ ἑαυτοὺς ὑπάτοις τὴν ἀρχήν.
</p></div2>

<div2 type="chapter" n="64" org="uniform" sample="complete">
<p><milestone unit="section" n="1" />
τῷ δ᾽ ἑξῆς ἐνιαυτῷ Γάϊος μὲν Ἀκύλλιος
καὶ Τῖτος Σίκκιος, ἄνδρες ἔμπειροι πολέμων, τὴν ὑπατείαν
παρειλήφεσαν. ἡ δὲ βουλὴ προθέντων λόγον 
περὶ τοῦ πολέμου τῶν ὑπάτων πρῶτον ἐψηφίσατο πρεσβείαν
πέμψαι πρὸς Ἕρνικας αἰτήσουσαν ὡς παρὰ φίλων
τε καὶ ἐνσπόνδων δίκας νομίμους: ἠδίκητο γὰρ
<milestone unit="reiskpage" n="1657" />ἡ πόλις ὑπ᾽ αὐτῶν κατὰ τὴν Οὐολούσκων τε καὶ Αἰκανῶν
ἐπιστρατείαν λῃστείαις τε καὶ καταδρομαῖς τῆς 
ὁμορούσης αὐτοῖς γῆς: ἕως δ᾽ ἂν τὰς παρ᾽ ἐκείνων
λάβωσιν ἀποκρίσεις, στρατιὰν ὅσην δύνανται πλείστην
καταγράφειν τοὺς ὑπάτους καὶ τοὺς συμμάχους πρεσβειῶν
<pb id="v.3p.220" />
ἀποστολαῖς παρακαλεῖν σῖτόν τε καὶ ὅπλα καὶ
χρήματα καὶ τἆλλα ὅσων ἔδει τῷ πολέμῳ διὰ πολυχειρίας
παρασκευάσασθαι καὶ ἐν τάχει. <milestone unit="section" n="2" />ὡς δ᾽ ἀπήγγειλαν
αὐτοῖς ἀναστρέψαντες οἱ πρέσβεις ἃς παρὰ τῶν
Ἑρνίκων ἔλαβον ἀποκρίσεις, ὅτι συνθήκας μὲν οὔ
φασιν αὐτοῖς εἶναι πρὸς Ῥωμαίους κοινῇ γενομένας
οὐδέποτε, τὰς δὲ πρὸς βασιλέα Ταρκύνιον ὁμολογίας
αἰτιῶνται λελύσθαι τήν τ᾽ ἀρχὴν ἀφαιρεθέντος ἐκείνου
καὶ τεθνηκότος ἐπὶ τῆς ξένης: εἰ δέ τινες ἁρπαγαὶ καὶ
καταδρομαὶ τῆς χώρας ἐγένοντο διὰ λῃστηρίων, οὐκ
ἀπὸ κοινῆς γνώμης γεγονέναι λέγουσιν, ἀλλ᾽ ἰδιωτῶν
ἀδικήματα μετιόντων τὰ ἴδια, καὶ οὐδὲ τοὺς ταῦτα <milestone unit="reiskpage" n="1658" />
δράσαντας παρέχειν οἷοί τ᾽ εἰσὶν ἐπὶ δίκην, ἕτερα καὶ
αὐτοὶ τοιαῦτα πεπονθέναι λέγοντες καὶ ἀντεγκαλοῦντες,
<milestone unit="section" n="3" /> ἄσμενοί τ᾽ εἰσι δέχεσθαι τὸν πόλεμον. ταῦτα ἡ βουλὴ
μαθοῦσα ἐψηφίσατο νείμασθαι τὴν καταγραφεῖσαν ἐκ
τῶν νεωτέρων στρατιὰν τριχῇ: τούτων δὲ τὴν μὲν μίαν
ἄγοντα Γάϊον Ἀκύλλιον τὸν ὕπατον ὁμόσε τῇ Ἑρνίκων
στρατιᾷ χωρεῖν: καὶ γὰρ ἐκεῖνοι ἤδη ἦσαν ἐν τοῖς
ὅπλοις: τὴν δ᾽ ἑτέραν Τῖτον Σίκκιον ἐπὶ Οὐολούσκους
ἄγειν, τὸν ἕτερον τῶν ὑπάτων, τὴν δὲ λοιπὴν τρίτην
μερίδα παραλαβόντα Σπόριον Λάρκιον, ὃς ἦν ἀποδεδειγμένος
ὑπὸ τῶν %5ὑπάτων ἔπαρχος τὴν ἔγγιστα τῆς
πόλεως χώραν φυλάττειν: τοὺς δ᾽ ὑπὲρ τὸν στρατιωτικὸν
κατάλογον, ὅσοι δύναμιν εἶχον ἔτι βαστάζειν
ὅπλα, ταχθέντας ὑπὸ σημαίαις τάς τ᾽ ἄκρας φρουρεῖν
<pb id="v.3p.221" />
τῆς πόλεως καὶ τὰ τείχη, μή τις αἰφνίδιος πολεμίων
γένηται ἔφοδος ἐξεστρατευμένης τῆς νεότητος ἀθρόας:
<milestone unit="reiskpage" n="1659" />ἡγεῖσθαι δὲ τῆς δυνάμεως ταύτης Αὖλον Σεμπρώνιον
Ἀτρατῖνον, ἄνδρα τῶν ὑπατικῶν. ἐγίνετο δὲ ταῦτ᾽
οὐ διὰ μακροῦ. 
</p></div2>

<div2 type="chapter" n="65" org="uniform" sample="complete">
<p><milestone unit="section" n="1" />
Ἀκύλλιος μὲν οὖν ἅτερος τῶν ὑπάτων ἐν
τῇ Πραινεστηνῶν χώρᾳ τὸν Ἑρνίκων στρατὸν ὑπομένοντα
καταλαβὼν ἀντικατεστρατοπέδευσεν ὡς ἐδύνατο
μάλιστ᾽ ἀγχοτάτω σταδίους ἀπὸ τῆς Ῥώμης ἀποσχὼν
ὀλίγῳ πλείους διακοσίων: τρίτῃ δ᾽ ἀφ᾽ ἧς κατεστρατοπέδευσεν 
ἡμέρᾳ, προελθόντων ἐκ τοῦ χάρακος τῶν
Ἑρνίκων εἰς τὸ πεδίον ἐν τάξει καὶ τὰ σημεἶ ἀράντων
τῆς μάχης, ἀντεξῆγε καὶ αὐτὸς τὴν δύναμιν ἐν
κόσμῳ τε καὶ κατὰ τέλη. <milestone unit="section" n="2" />ἐπεὶ δ᾽ ἀγχοῦ ἐγένοντο ἀλλήλων 
ἔθεον ἀλαλάξαντες ὁμόσε, πρῶτον μὲν οἱ ψιλοὶ 
σαυνίων τε βολαῖς καὶ τοξεύμασι καὶ λίθοις ἀπὸ σφενδόνης
μαχόμενοι, καὶ πολλὰ τραύματα ἔδοσαν ἀλλήλοις:
ἔπειτα ἱππεῖς ἱππεῦσι συρράττουσι κατ᾽ ἴλας
ἐλαύνοντες καὶ τὸ πεζὸν τῷ πεζῷ κατὰ σπείρας μαχόμενον.
<milestone unit="reiskpage" n="1660" />ἔνθα δὴ καλὸς ἀγὼν ἦν ἐκθύμως ἀμφοτέρων 
ἀγωνιζομένων, καὶ μέχρι πολλοῦ διέμενον οὐδέτεροι
τοῖς ἑτέροις τοῦ χωρίου, ἐν ᾧ ἐτάχθησαν, εἴκοντες.
ἔπειτα ἡ Ῥωμαίων ἤρξατο κάμνειν φάλαγξ, οἷα διὰ
πολλοῦ τοῦ μεταξὺ χρόνου τότε πρῶτον ἠναγκασμένη
ὁμιλεῖν πολέμῳ. <milestone unit="section" n="3" />τοῦτο συνιδὼν Ἀκύλλιος ἐκέλευσε 
τοὺς ἀκμῆτας ἔτι καὶ εἰς αὐτὸ τοῦτο φυλαττομένους
<pb id="v.3p.222" />
ὑπὸ τὰ κάμνοντα τῆς φάλαγγος ὑπελθεῖν μέρη, τοὺς
δὲ τραυματίας καὶ τοὺς ἀπειρηκότας ὀπίσω τῆς φάλαγγος
ἀπιέναι. οἱ δ᾽ Ἕρνικες ὡς ἔμαθον κινουμένους
αὐτῶν τοὺς λόχους φυγῆς τ᾽ ἄρχειν τοὺς Ῥωμαίους
ὑπέλαβον, καὶ παρακελευσάμενοι ἀλλήλοις ἐμβάλλουσι
πυκνοῖς τοῖς λόχοις εἰς τὰ κινούμενα τῶν πολεμίων
μέρη, καὶ οἱ ἀκραιφνεῖς τῶν Ῥωμαίων ἐπιόντας αὐτοὺς
δέχονται: καὶ ἦν αὖθις ἐξ ὑπαρχῆς ἀμφοτέρων
ἐκθύμως ἀγωνιζομένων μάχη καρτερά: καὶ γὰρ <add>καὶ</add>
οἱ τῶν Ἑρνίκων ἐξεπληροῦντο λόχοι τοῖς ἀκμῆσιν
ὑποπεμπομένοις εἰς τὰ κάμνοντα ὑπὸ τῶν ἡγεμόνων.
<milestone unit="section" n="4" />ἐπειδὴ δὲ περὶ δείλην ὀψίαν ἦν ἤδη, παρακαλέσας τοὺς <milestone unit="reiskpage" n="1661" />
ἱππεῖς ὁ ὕπατος νυνὶ <add>δὴ</add> ἄνδρας ἀγαθοὺς γενέσθαι,
ἐμβάλλει τοῖς πολεμίοις κατὰ τὸ δεξιὸν κέρας αὐτὸς
ἡγούμενος τῆς ἴλης. οἱ δ᾽ ὀλίγον τινὰ δεξάμενοι χρόνον
αὐτοὺς ἐγκλίνουσι, καὶ γίνεται φόνος ἐνταῦθα
πολύς. τὸ μὲν οὖν δεξιὸν τῶν Ἑρνίκων κέρας ἐπόνει
τ᾽ ἤδη καὶ ἐξέλειπε τὴν τάξιν, τὸ δ᾽ εὐώνυμον ἔτι
ἀντεῖχε καὶ περιῆν τοῦ Ῥωμαίων δεξιοῦ: μετ᾽ ὀλίγον
 μέντοι καὶ τοῦτ᾽ ἐνέδωκεν. <milestone unit="section" n="5" />ὁ γὰρ Ἀκύλλιος τοὺς ἀρίστους
τῶν νέων ἐπαγόμενος παρεβοήθει κἀκεῖ παραθαρρύνων
τε καὶ ἐξ ὀνόματος ἀνακαλῶν τοὺς εἰωθότας
ἐν ταῖς πρὶν ἀριστεύειν μάχαις, τά τε σημεῖα τῶν
λόχων, ὅσοι μὴ ἐρρωμένως ἐδόκουν ἀμύνεσθαι, παρὰ
τῶν σημειοφόρων ἁρπάζων εἰς μέσους ἐρρίπτει τοὺς
πολεμίους, ἵνα τὸ δέος αὐτοὺς τῆς ἐννόμου τιμωρίας,
εἰ μὴ ἀνασώσαιντο τὰς σημαίας, ἄνδρας ἀγαθοὺς εἶναι
<pb id="v.3p.223" />
ἀναγκάσῃ: τῷ τε κάμνοντι αὐτὸς παρεβοήθει μέρει ἀεί,
<milestone unit="reiskpage" n="1662" />τέως ἐξέωσε τῆς στάσεως καὶ θάτερον κέρας. ψιλωθέντων
δὲ τῶν ἄκρων οὐδὲ τὰ μέσα παρέμεινε. <milestone unit="section" n="6" />φυγὴ 
δὴ τῶν Ἑρνίκων τὸ μετὰ τοῦτ᾽ ἐγίνετο ἐπὶ τὸν χάρακα
τεταραγμένη τε καὶ ἄκοσμος, καὶ οἱ Ῥωμαῖοι αὐτοῖς 
κτείνοντες ἠκολούθουν. τοσαύτη δ᾽ ἄρα προθυμία
παρὰ τὸν τότ᾽ ἀγῶνα τῇ Ῥωμαίων στρατιᾷ ἐνέπεσεν,
ὥστε καὶ τοῦ χάρακος τῶν πολεμίων πειρᾶσθαί τινας
ἐπιβαίνειν ὡς ἐξ ἐφόδου χειρωσομένους: ὧν οὐκ ἀσφαλῆ
τὴν προθυμίαν οὐδ᾽ ἐν τῷ συμφέροντι γιγνομένην 
ὁρῶν ὁ ὕπατος, σημαίνειν κελεύσας τὸ ἀνακλητικὸν
κατεβίβασε τοὺς ὁμόσε χωροῦντας ἄκοντας ἀπὸ τῶν
ἐρυμάτων, δείσας, μὴ ἐξ ὑπερδεξιῶν βαλλόμενοι σὺν
αἰσχύνῃ τε καὶ μετὰ μεγάλης βλάβης ἀναγκασθῶσιν
ὑποχωρεῖν, ἔπειτα καὶ τὴν ἐκ τῆς προτέρας νίκης εὔκλειαν 
ἀφανίσωσι. τότε μὲν οὖν ἤδη <del status="unremarkable">καὶ</del> γὰρ ἦν περὶ
δύσιν ἡλίου: χαίροντές τε καὶ παιανίζοντες οἱ Ῥωμαῖοι κατεστρατοπέδευσαν.
</p></div2>

<div2 type="chapter" n="66" org="uniform" sample="complete">
<p><milestone unit="section" n="1" />
<milestone unit="reiskpage" n="1663" />τῇ δ᾽ ἐπιούσῃ νυκτὶ ψόφος τ᾽ ἠκούετο
πολὺς ἐκ τοῦ χάρακος τῶν Ἑρνίκων καὶ βοή, καὶ πολλὰ 
ἐφαίνετο σέλα λαμπάδων. ἀπογνόντες γὰρ ἔτι ἀνθέξειν
ἑτέρᾳ μάχῃ καταλιπεῖν τὸν χάρακα ἔγνωσαν
αὐτοκέλευστοι: καὶ τὸ ποιῆσαν αὐτῶν τὴν ἀταξίαν καὶ
βοὴν τοῦτ᾽ ἦν. ὡς γὰρ ἕκαστοι δυνάμεως εἶχον καὶ
τάχους, ἔφευγον ἐπιβοῶντές τ᾽ ἀλλήλους καὶ ἐπιβοώμενοι, 
τῶν δ᾽ ὑπολειπομένων διὰ τραύματα ἢ νόσους
<pb id="v.3p.224" />
<milestone unit="section" n="2" />οἰμωγὰς καὶ λιτανείας ἐν οὐδενὶ λόγῳ τιθέμενοι. τοῦτ
ἀγνοοῦντες οἱ Ῥωμαῖοι, πεπυσμένοι δὲ παρὰ τῶν
αἰχμαλώτων πρότερον, ὅτι δύναμις Ἑρνίκων ἑτέρα
μέλλοι βοηθὸς ἥξειν τοῖς σφετέροις, καὶ τὴν βοήν τε
καὶ ταραχὴν ἐπὶ τῇ ἐκείνων ἀφίξει γεγονέναι νομίζοντες,
τά τ᾽ ὅπλα ἀνέλαβον καὶ τὸν χάρακα περιστεφανώσαντες,
μή τις ἔφοδος αὐτοῖς γένοιτο νύκτωρ, τοτὲ
μὲν ὅπλων κτύπον ἐποίουν ἀθρόοι, τοτὲ δ᾽ ὥσπερ εἰς <milestone unit="reiskpage" n="1664" />
μάχην ὁρμώμενοι θαμινὰ ἐπηλάλαζον. τοῖς δ᾽ Ἕρνιξι
καὶ ταῦτα δέος μέγα παρεῖχε, καὶ ὡς διωκόμενοι πρὸς
τῶν πολεμίων σποράδες ἄλλοι κατ᾽ ἄλλας ὁδοὺς ἔθεον.
<milestone unit="section" n="3" />ἡμέρας δὲ γενομένης, ἐπειδὴ ἀπήγγειλαν αὐτοῖς οἱ
πεμφθέντες ἐπὶ τὴν κατασκοπὴν ἱππεῖς, ὡς οὔτε δύναμις
ἑτέρα παρῄει σύμμαχος τοῖς πολεμίοις, οἵ τε τῇ
προτέρᾳ παραταξάμενοι μάχῃ πεφεύγασιν, ἐξαγαγὼν
τὴν δύναμιν ὁ Ἀκύλλιος τόν τε χάρακα τῶν πολεμίων
αἱρεῖ μεστὸν ὄντα ὑποζυγίων τε καὶ ἀγορᾶς καὶ ὅπλων,
καὶ τοὺς τραυματίας αὐτῶν οὐκ ἐλάττους ὄντας τῶν
πεφευγότων λαμβάνει, τήν τε ἵππον ἐκπέμψας ἐπὶ τοὺς
ἐσκεδασμένους ἀνὰ τὰς ὁδούς τε καὶ τὰς ὕλας πολλῶν
γίνεται σωμάτων ἐγκρατής: καὶ τὸ λοιπὸν ἤδη τὴν Ἑρνίκων
γῆν ἐπῄει λεηλατῶν ἀδεῶς, οὐδενὸς ἔτι ὑπομένοντος
εἰς χεῖρας ἰέναι. ταῦτα μὲν Ἀκύλλιος ἔδρασεν.
</p></div2>

<div2 type="chapter" n="67" org="uniform" sample="complete">
<p><milestone unit="section" n="1" />
ὁ δ᾽ ἕτερος τῶν ὑπάτων Τῖτος Σίκκιος, <milestone unit="reiskpage" n="1665" />
ὁ πεμφθεὶς ἐπὶ Οὐολούσκους, ὅσον ἦν κράτιστον τῆς
δυνάμεως μέρος ἀναλαβὼν εἰς τὴν Οὐελιτρανῶν χώραν
<pb id="v.3p.225" />
εἰσέβαλεν. ἐνταῦθα γὰρ ἦν Τύλλος Ἄττιος ὁ τῶν
Οὐολούσκων ἡγεμὼν τὴν ἀκμαιοτάτην συσκευασάμενος
στρατιάν, γνώμην ἔχων τὰ συμμαχικὰ Ῥωμαίων κακῶσαι
πρῶτον, ὥσπερ ὁ Μάρκιος ἔδρασεν, ὅτ᾽ ἤρχετο
τοῦ πολέμου, δόξας ἐν τῷ αὐτῷ φόβῳ Ῥωμαίους ἔτι 
διαμένειν καὶ μηδεμίαν τοῖς ὑπὲρ αὐτῶν κινδυνεύουσι
πέμψειν ἐπικουρίαν. ὡς δ᾽ ὤφθησάν τε καὶ εἶδον
ἀλλήλας αἱ δυνάμεις, οὐδὲν ἔτι ἀναβαλόμεναι συνῄεσαν
εἰς ταὐτόν. <milestone unit="section" n="2" />ἦν δ᾽ ὁ χῶρος ὁ μεταξὺ τῶν στρατοπέδων, 
ἐν ᾧ τὴν μάχην ἔδει γενέσθαι, λόφος πετρώδης 
πολλαχῇ περικατεαγώς, ἔνθα οὐδετέροις ἡ ἵππος ἔμελλεν
ἔσεσθαι χρησίμη. μαθόντες δὲ τοῦθ᾽ οἱ τῶν Ῥωμαίων
ἱππεῖς καὶ ἐν αἰσχύνῃ θέμενοι, εἰ παρόντες τῷ
<milestone unit="reiskpage" n="1666" />ἀγῶνι μηδὲν προσωφελήσουσιν, ἐδέοντο τοῦ ὑπάτου
προσελθόντες ἀθρόοι, ἐᾶσαι σφᾶς καταβάντας ἀπὸ τῶν 
ἵππων μάχεσθαι πεζούς, εἰ τοῦτ᾽ αὐτῷ δοκεῖ κράτιστον
εἶναι. <milestone unit="section" n="3" />κἀκεῖνος πολλὰ ἐπαινέσας αὐτοὺς καταβιβάζει 
τ᾽ ἀπὸ τῶν ἵππων, καὶ σὺν ἑαυτῷ τεταγμένους εἶχεν
ἐπισκόπους τε καὶ ἐπανορθωτὰς τοῦ κάμνοντος ἐσομένους:
καὶ ἐγένοντο τῆς τότε νίκης λαμπρᾶς σφόδρα 
γενομένης οὗτοι Ῥωμαίοις αἴτιοι. τὸ μὲν γὰρ πεζὸν
ἀμφοτέρων πλήθει τ᾽ ἀνθρώπων ὡς μάλιστα ἦν καὶ
ὁπλισμοῖς ὁμοιότροπον, τάξεώς τε κόσμῳ καὶ μάχης
ἐμπειρίᾳ κατά τ᾽ ἐπαγωγὰς καὶ ὑποχωρήσεις πληγάς
τ᾽ αὖ καὶ φυλακὰς παραπλήσιον. <milestone unit="section" n="4" />μετέμαθον γὰρ οἱ 
Οὐολοῦσκοι πάντα τὰ πολέμια, ἐξ οὗ Μάρκιον ἔσχον
<pb id="v.3p.226" />
ἡγεμόνα, καὶ εἰς τὰ Ῥωμαίων προσεχώρησαν ἔθη. διέμενον
οὖν ἐπὶ πλεῖστον χρόνον τῆς ἡμέρας ἀγχωμάλως
αἱ φάλαγγες ἀγωνιζόμεναι, καὶ ἡ τοῦ χωρίου φύσις
ἀνώμαλος οὖσα ἑκατέροις πολλὰ εἰς τὸ πλεονεκτεῖν
κατ᾽ ἀλλήλων παρείχετο. οἱ δ᾽ ἱππεῖς τῶν Ῥωμαίων <milestone unit="reiskpage" n="1667" />
διχῇ νείμαντες ἑαυτούς, οἱ μὲν κατὰ τὰ πλάγια τῶν
πολεμίων ἀπὸ τοῦ δεξιοῦ κέρως ἐμβάλλουσιν, οἱ δὲ
περιελθόντες διὰ τοῦ λόφου τοῖς κατόπιν ἐπιρράττουσιν.
<milestone unit="section" n="5" />ἔπειθ᾽ οἱ μὲν εἰσακοντίζοντες τὰς λόγχας, οἱ δὲ τοὺς
ὁμόσε χωροῦντας τοῖς ἱππικοῖς ξίφεσι μακροτέροις οὖσι
κατὰ βραχιόνων παίοντες καὶ παρὰ τὰς ἀγκύλας καταφέροντες,
πολλῶν μὲν τὰς <del status="unremarkable">ἀμυνομένας, ἢ σκεπούσας
τὰ σώματα</del> χεῖρας αὐτοῖς σκεπάσμασί τε καὶ ἀμυντηρίοις
ἀπέκοπτον, πολλοὺς δὲ γονάτων τε καὶ ἀστραγάλων
πληγαῖς βαθείαις ἀπὸ κρατίστης βάσεως ἐρρίπτουν
ἡμιθανεῖς. <milestone unit="section" n="6" />περιειστήκει τε πάντοθεν τοῖς Οὐολούσκοις
τὸ δεινόν: ἐκ μὲν γὰρ τῶν κατὰ πρόσωπον οἱ
πεζοὶ αὐτοῖς ἐνέκειντο, ἐκ δὲ τῶν πλαγίων τε καὶ τῶν
κατόπιν οἱ ἱππεῖς, ὥστε ὑπὲρ δύναμιν ἀγαθοὶ γενόμενοι
καὶ πολλὰ ἔργα τόλμης τε καὶ ἐμπειρίας ἀποδειξάμενοι, <milestone unit="reiskpage" n="1668" />
μικροῦ δεῖν πάντες οἱ τὸ δεξιὸν κέρας ἔχοντες
κατεκόπησαν. οἱ δ᾽ ἐν μέσῃ τε τῇ φάλαγγι τεταγμένοι
καὶ ἐπὶ τοῦ ἑτέρου κέρως ἐπειδὴ τὸ δεξιόν τε παρερρηγμένον
εἶδον καὶ τὸν αὐτὸν τρόπον ἐπιόντας σφίσι
τοὺς τῶν Ῥωμαίων ἱππεῖς, ἐξελίξαντες τοὺς λόχους
βάδην ἀπεχώρουν ἐπὶ τὸν χάρακα, καὶ οἱ τῶν Ῥωμαίων
 <pb id="v.3p.227" />
<milestone unit="section" n="7" />ἱππεῖς <add>ἐν</add> τάξει ἠκολούθουν. ἐπεὶ δὲ πρὸς 
τῷ ἐρύματι ἦσαν, ἑτέρα γίνεται μάχη τῶν ἱππέων ἐπιβαινόντων
τοῖς περισταυρώμασι κατὰ πολλὰ μέρη τοῦ
χάρακος ὀξεῖα καὶ παλίντροπος. πονουμένων δὲ τῶν
Ῥωμαίων ὁ ὕπατος κελεύσας τοῖς πεζοῖς ὕλην προσενέγκαντας 
ἀποχῶσαι τὰς τάφρους, πρῶτος ἐχώρει κατὰ
τὸ ἐπίβατον ἔχων τοὺς ἀρίστους τῶν ἱππέων ἐπὶ τὰς
ἐχυρωτάτας τοῦ χάρακος πύλας: ἀναστείλας δὲ τοὺς
πρὸ αὐτῶν μαχομένους καὶ τοὺς καταρράκτας τῶν πυλῶν
διακόψας ἐντὸς ἐγεγόνει τῶν ἐρυμάτων, καὶ τοὺς 
ἐπιόντας τῶν σφετέρων πεζῶν ἐδέχετο. <milestone unit="section" n="8" />Τύλλος δ᾽ 
Ἄττιος ἔχων τοὺς ἐρρωμενεστάτους καὶ εὐτολμοτάτους
Οὐολούσκων ὁμόσε αὐτῷ χωρεῖ καὶ πολλὰ ἔργα γενναῖα
<milestone unit="reiskpage" n="1669" />ἀποδειξάμενος: ἦν γὰρ ἀγωνιστὴς μὲν πολέμων
σφόδρ᾽ ἄλκιμος, στρατηγῆσαι δ᾽ οὐχ ἱκανός: ὑπὸ κόπου 
τε καὶ πλήθους τραυμάτων καταπονηθεὶς ἀποθνήσκει.
τῶν δ᾽ ἄλλων Οὐολούσκων, ἐπειδὴ ὁ χάραξ ἡλίσκετο,
οἱ μὲν ἀγωνιζόμενοι κατεκόπησαν, οἱ δὲ τὰ ὅπλα ῥίψαντες
πρὸς ἱκεσίας τῶν κεκρατηκότων ἐτράποντο,
ὀλίγοι δέ τινες ἐπὶ τὰ οἰκεῖα φεύγοντες ἀπεσώθησαν. 
<milestone unit="section" n="9" />ἀφικομένων δ᾽ εἰς τὴν Ῥώμην ἀγγέλων, οὓς ἀπέστειλαν 
οἱ ὕπατοι, μεγίστη χαρὰ τὸν δῆμον κατέσχε, καὶ
αὐτίκα τοῖς μὲν θεοῖς χαριστηρίους ἐψηφίσαντο θυσίας,
τοῖς δ᾽ ὑπάτοις τὴν τῶν θριάμβων τιμὴν προσέθεσαν.
οὐ μέντοι τὴν αὐτήν γ᾽ ἀμφοτέροις: ἀλλὰ Σικκίῳ μέν, 
ἐπειδὴ φόβου μείζονος ἠλευθερωκέναι ἐδόκει τὴν πόλιν
<pb id="v.3p.228" />
τὸν Οὐολούσκων ὑβριστὴν καθελὼν στρατὸν καὶ τὸν
ἡγεμόνα αὐτῶν ἀποκτείνας τὴν μείζονα πομπὴν ἐψηφίσαντο:
καὶ εἰσήλασεν ὁ ἀνὴρ ἄγων τὰ λάφυρα καὶ
τοὺς αἰχμαλώτους καὶ τὴν συναγωνισαμένην δύναμιν
ἅρματι παρεμβεβηκὼς χρυσοχαλίνων ἵππων τὴν βασιλικὴν
ἠμφιεσμένος ἐσθῆτα, ὡς περὶ τοὺς μείζονας
θριάμβους νόμος. Ἀκυλλίῳ δὲ τὸν ἐλάττονα θρίαμβον <milestone unit="reiskpage" n="1670" />
ἀπέδοσαν, ὃν αὐτοὶ καλοῦσιν οὐαστήν: δεδήλωται δέ
μοι διὰ τῶν προτέρων, ἣν ἔχει διαφορὰν οὗτος πρὸς
τὸν μείζονα: <milestone unit="section" n="10" />καὶ εἰσῆλθεν ὁ ἀνὴρ πεζὸς τὰ λοιπὰ τῆς
πομπῆς ἐπαγόμενος. καὶ τὸ ἔτος τοῦτο ἐτελεύτα.
</p></div2>

<div2 type="chapter" n="68" org="uniform" sample="complete">
<p><milestone unit="section" n="1" />
οἱ δὲ παρὰ τούτων τὴν ὑπατείαν παραλαβόντες
Πόπλιος Οὐεργίνιος καὶ Σπόριος Κάσσιος
τρίτον τότ᾽ ἀποδειχθεὶς ὕπατος, τάς τε πολιτικὰς καὶ
τὰς συμμαχικὰς ἀναλαβόντες δυνάμεις ἐξῆγον εἰς τὴν
ὕπαιθρον, Οὐεργίνιος μὲν ἐπὶ τὰς Αἰκανῶν πόλεις,
Κάσσιος δ᾽ ἐπὶ τὰς Ἑρνίκων τε καὶ Οὐολούσκων,
κλήρῳ διαλαχόντες τὰς ἐξόδους. Αἰκανοὶ μὲν οὖν ὀχυρώσαντες <milestone unit="reiskpage" n="1671" />
τὰς πόλεις καὶ τὰ πλείστου ἄξια ἐκ τῶν
ἀγρῶν ἀνασκευασάμενοι τήν τε γῆν περιεώρων δῃουμένην
καὶ τὰς αὐλὰς ἐμπιμπραμένας, ὥστε κατὰ πολλὴν
εὐπέτειαν ὁ Οὐεργίνιος ὅσην ἐδύνατο πλείστην
αὐτῶν γῆν κείρας τε καὶ λωβησάμενος, ἐπειδὴ οὐδεὶς
ὑπὲρ αὐτῆς ἐξῄει μαχούμενος ἀπῆγε τὴν στρατιάν.
<milestone unit="section" n="2" /> Οὐολοῦσκοι δὲ καὶ Ἕρνικες, ἐφ᾽ οὓς ὁ Κάσσιος ἐστράτευσε,
γνώμην μὲν ἐποιήσαντο δῃουμένης τῆς χώρας
<pb id="v.3p.229" />
περιορᾶν καὶ συνέφυγον εἰς τὰς πόλεις: οὐ μὴν ἔμεινάν
γ᾽ ἐν τοῖς ἐγνωσμένοις χώρας τ᾽ ἀγαθῆς κειρομένης,
ἣν οὐ ῥᾳδίως ἀνακτήσεσθαι ἔτι ἤλπισαν, οἴκτῳ
ὑπαχθέντες, καὶ τοῖς ἐρύμασιν οὐ σφόδρα ἐχυροῖς
οὖσιν, εἰς ἃ κατεπεφεύγεσαν, ἀπιστοῦντες, ἀλλὰ πρέσβεις 
ἀπέστειλαν πρὸς τὸν ὕπατον ὑπὲρ καταλύσεως
<milestone unit="reiskpage" n="1672" />τοῦ πολέμου δεησομένους: Οὐολοῦσκοι μὲν πρότεροι,
καὶ θᾶττον οὗτοι τῆς εἰρήνης ἔτυχον ἀργύριόν τε δόντες,
ὅσον αὐτοῖς ὁ ὕπατος ἔταξε, καὶ τἆλλα, ὅσων ἔδει
τῇ στρατιᾷ, πάντα ὑπηρετήσαντες: καὶ οὗτοι μὲν ὑπήκοοι 
Ῥωμαίοις ἔσεσθαι ὡμολόγησαν οὐθενὸς ἔτι μεταποιούμενοι
τῶν ἴσων. <milestone unit="section" n="3" />Ἕρνικες δ᾽ ὕστεροι, ἐπειδὴ μεμονωμένους 
ἑαυτοὺς εἶδον, ὑπὲρ εἰρήνης τε καὶ φιλίας
διελέγοντο πρὸς τὸν ὕπατον. ὁ δὲ Κάσσιος πολλὴν
κατηγορίαν πρὸς τοὺς πρέσβεις κατ᾽ αὐτῶν διαθέμενος 
πρῶτον ἔφη δεῖν αὐτοὺς τὰ τῶν κεκρατημένων τε καὶ
ὑπηκόων ποιήσαντας, τότε διαλέγεσθαι περὶ φιλίας:
τῶν δὲ πρεσβευτῶν <add>εἰπόντων</add> ποιήσειν τὰ δυνατὰ
καὶ μέτρια ἐκέλευσεν αὐτοῖς ἀργύριόν τε, ὃ κατ᾽ ἄνδρα
τοῖς στρατιώταις εἰς ὀψωνιασμὸν ἔθος ἦν <add>ἓξ</add> μηνῶν 
δίδοσθαι καὶ διὰ μηνὸς τροφὰς ἀποφέρειν. <milestone unit="section" n="4" />ἕως δ᾽ 
<pb id="v.3p.230" />
ἂν ταῦτ᾽ εὐπορήσωσι, τάξας τινὰ χρόνον ἡμερῶν ἀνοχὰς <milestone unit="reiskpage" n="1673" />
αὐτοῖς ἐδίδου τοῦ πολέμου. ὑπηρετησάντων δ᾽
αὐτοῖς ἅπαντα τῶν Ἑρνίκων διὰ τάχους καὶ μετὰ προθυμίας,
καὶ τοὺς περὶ τῆς φιλίας διαλεξομένους ἀποστειλάντων
αὖθις, ἐπαινέσας αὐτοὺς ὁ Κάσσιος ἀνέπεμψεν
ἐπὶ τὴν βουλήν. τοῖς δ᾽ ἐκ τοῦ συνεδρίου
πολλὰ βουλευσαμένοις ἔδοξε δέχεσθαι μὲν τοὺς ἄνδρας
εἰς φιλίαν, ἐφ᾽ οἷς δὲ γενήσονται δικαίοις αἱ
πρὸς αὐτοὺς συνθῆκαι, Κάσσιον τὸν ὕπατον γνῶναί
τε καὶ στῆσαι, ὅ τι δ᾽ ἂν ἐκείνῳ δόξῃ, τοῦτ᾽ εἶναι σφίσι κύριον.
</p></div2>

<div2 type="chapter" n="69" org="uniform" sample="complete">
<p><milestone unit="section" n="1" />
ταῦτα τῆς βουλῆς ψηφισαμένης ἀναστρέψας
εἰς τὴν πόλιν ὁ Κάσσιος θρίαμβον κατάγειν
ἠξίου δεύτερον ὡς τὰ μέγιστα τῶν ἐθνῶν κεχειρωμένος,
χάριτι μᾶλλον ἁρπάζων τὸ τίμιον ἢ τῷ δικαίῳ <milestone unit="reiskpage" n="1674" />
λαμβάνων, ὃς οὔτε πόλεις κατὰ κράτος ἑλὼν ἐκ τειχομαχίας,
οὔτ᾽ ἐν ὑπαίθρῳ μάχῃ στρατιὰν πολεμίων
τρεψάμενος αἰχμάλωτα καὶ σκῦλα, οἷς κοσμεῖται θρίαμβος,
ἔμελλε κατάγειν. τοιγάρτοι δόξαν αὐθαδείας
καὶ τοῦ μηδὲν ἔτι τῶν ὁμοίων τοῖς ἄλλοις φρονεῖν
τοῦτο τὸ ἔργον αὐτῷ πρῶτον <del status="unremarkable">φθόνον</del> ἤνεγκε. <milestone unit="section" n="2" />διαπραξάμενος
δὲ τὸν θρίαμβον αὑτῷ δοθῆναι τὰς πρὸς
Ἕρνικας ἐξήνεγκεν ὁμολογίας: αὗται δ᾽ ἦσαν ἀντίγραφοι
τῶν πρὸς Λατίνους γενομένων, ἐφ᾽ αἷς πάνυ
ἤχθοντο οἱ πρεσβύτατοί τε καὶ τιμιώτατοι καὶ δι᾽ ὑποψίας αὐτὸν ἐλάμβανον οὐκ ἀξιοῦντες τῆς ἴσης τιμῆς
<pb id="v.3p.231" />
τοῖς συγγενέσι Λατίνοις τοὺς ἀλλοεθνεῖς Ἕρνικας
τυγχάνειν, οὐδὲ τοῖς πολλὰ εὐνοίας ἔργα ἐπιδειξαμένοις
τοὺς μηδ᾽ ὁτιοῦν ἀγαθὸν δεδρακότας τῶν αὐτῶν φιλανθρώπων
μετέχειν, τῇ τε ὑπεροψίᾳ τοῦ ἀνδρὸς ἀχθόμενοι,
ὃς ὑπὸ τῆς βουλῆς τιμηθεὶς οὐκ ἀντετίμησεν 
<milestone unit="reiskpage" n="1675" />αὐτὴν τοῖς ἴσοις, οὐδὲ μετὰ κοινῆς γνώμης τῶν συνέδρων,
ἀλλ᾽ ὡς αὐτῷ ἐδόκει γράψας ἐξήνεγκε τὰς ὁμολογίας.
<milestone unit="section" n="3" />ἦν τ᾽ ἄρα τὸ ἐν πολλοῖς εὐτυχεῖν σφαλερὸν 
ἀνθρώπῳ χρῆμα καὶ ἀσύμφορον: αὐχήματός τε γὰρ
ἀνοήτου πολλοῖς αἴτιον γενόμενον λανθάνει καὶ ἐπιθυμιῶν 
ἀρχηγὸν ἐκβαινουσῶν τὴν ἀνθρωπίνην φύσιν:
ὃ καὶ τῷ ἀνδρὶ ἐκείνῳ συνέβη. τρισὶ γὰρ ὑπατείαις
καὶ δυσὶ θριάμβοις μόνος τῶν τότε ἀνθρώπων ὑπὸ
τῆς πόλεως τετιμημένος σεμνότερον ἑαυτὸν ἦγε καὶ
μοναρχικῆς ἐξουσίας ἐλάμβανε πόθον: ἐνθυμούμενος 
δ᾽ ὅτι τοῖς βασιλείας ἢ τυραννίδος ἐφιεμένοις ῥᾴστη
τε καὶ ἀσφαλεστάτη πασῶν ἐστιν ὁδὸς ἡ τὸ πλῆθος
εὐεργεσίαις τισὶν ὑπαγομένη καὶ ἐκ τῶν χειρῶν τοῦ
διδόντος τὰ κοινὰ σιτεῖσθαι ἐθίζουσα, ταύτην ἐτράπετο:
<milestone unit="reiskpage" n="1676" />καὶ αὐτίκα οὐθενὶ προειπών: ἦν γάρ τις χώρα δημοσία 
πολλὴ παρημελημένη τε καὶ ὑπὸ τῶν εὐπορωτάτων
κατεχομένη, ταύτην ἔγνω τῷ δήμῳ διανέμειν.
<milestone unit="section" n="4" />καὶ εἰ μὲν ἄχρι τοῦδ᾽ ἐλθὼν ἠρκέσθη, τάχ᾽ ἂν αὐτῷ 
κατὰ νοῦν τὸ ἔργον ἐχώρησε: νῦν δὲ πλειόνων ὀρεγόμενος
στάσιν οὐ μικρὰν ἤγειρεν, ἐξ ἧς οὐκ εὐτυχὲς τὸ 
τέλος αὐτῷ συνέβη. Λατίνους τε γὰρ ἠξίου τῇ καταγραφῇ
τῆς χώρας συμπεριλαμβάνειν καὶ τοὺς νεωστὶ
<pb id="v.3p.232" />
προσληφθέντας εἰς τὴν πολιτείαν Ἕρνικας οἰκεῖα ἑαυτῷ
παρασκευάσας τὰ ἔθνη.
</p></div2>

<div2 type="chapter" n="70" org="uniform" sample="complete">
<p><milestone unit="section" n="1" />
ταῦτα διανοηθεὶς τῇ μετὰ τὸν θρίαμβον
ἡμέρᾳ συνεκάλεσε τὸ πλῆθος εἰς ἐκκλησίαν: καὶ παρελθὼν
ἐπὶ τὸ βῆμα, ὡς ἔθος ἐστὶ ποιεῖν τοῖς τεθριαμβευκόσι,
πρῶτον μὲν ἀπέδωκε τὸν ὑπὲρ τῶν πραχθέντων
αὐτῷ λόγον, οὗ κεφάλαια ἦν ταῦτα: <milestone unit="section" n="2" />ὅτι τῆς
μὲν πρώτης ὑπατείας τυχὼν τὸ Σαβίνων ἔθνος ἀντιποιούμενον <milestone unit="reiskpage" n="1677" />
τῆς ἡγεμονίας μάχῃ νικήσας ὑπήκοον ἠνάγκασε
Ῥωμαίοις γενέσθαι: ἀποδειχθεὶς δὲ τὸ δεύτερον
ὕπατος τὴν ἐμφύλιον ἔπαυσε τῆς πόλεως στάσιν καὶ
κατήγαγε τὸν δῆμον εἰς τὴν πατρίδα, Λατίνους δὲ
συγγενεῖς μὲν ὄντας τῆς Ῥωμαίων πόλεως, ἀεὶ δὲ τῆς
ἡγεμονίας καὶ τῆς δόξης αὐτῇ φθονοῦντας, εἰς φιλότητα
συνήγαγε τῆς ἰσοπολιτείας μεταδούς, ὥστε μηκέτι
ἀντίπαλον, ἀλλὰ πατρίδα τὴν Ῥώμην νομίζειν. <milestone unit="section" n="3" />τρίτον
δὲ καταστὰς ἐπὶ τὴν αὐτὴν ἀρχὴν Οὐολούσκους τ᾽
ἠνάγκασε φίλους ἀντὶ πολεμίων γενέσθαι καὶ τὸ Ἑρνίκων
ἔθνος μέγα τε καὶ ἄλκιμον καὶ πλησίον σφῶν
κείμενον βλάπτειν τε καὶ ὠφελεῖν τὰ μέγιστα ἱκανώτατον
ἑκούσιον ὑπηγάγετο. <milestone unit="section" n="4" />ταῦτά τε δὴ καὶ τὰ ὅμοια
τούτοις διεξελθὼν ἠξίου τὸν δῆμον ἑαυτῷ προσέχειν
τὸν νοῦν, ὡς παρὰ πάντας τοὺς ἄλλους πρόνοιαν
ἔχοντι τοῦ κοινοῦ καὶ εἰς τὸν λοιπὸν ἕξοντι χρόνον.
<pb id="v.3p.233" />
τελευτῶν δὲ τοῦ λόγου τοσαῦτ᾽ ἔφη καὶ τηλικαῦτ᾽
ἀγαθὰ ποιήσειν τὸν δῆμον, ὥστε πάντας ὑπερβαλέσθαι
<milestone unit="reiskpage" n="1678" />τοὺς ἐπαινουμένους ἐπὶ τῷ φιλεῖν καὶ σώζειν τὸ
δημοτικόν: καὶ ταῦτ᾽ ἔφη ποιήσειν οὐκ εἰς μακράν.
<milestone unit="section" n="5" />διαλύσας δὲ τὴν ἐκκλησίαν καὶ χρόνον οὐδὲ ἀκαριαῖον 
διαλιπὼν τῇ κατόπιν ἡμέρᾳ συνεκάλει τὴν βουλὴν εἰς
τὸ συνέδριον ὀρθὴν καὶ περίφοβον οὖσαν ἐπὶ τοῖς
ῥηθεῖσιν ὑπ᾽ αὐτοῦ λόγοις: καὶ πρὶν ἑτέρου τινὸς
ἄρξασθαι λόγου τὴν ἀπόρρητον ἐν τῷ δήμῳ φυλαχθεῖσαν
γνώμην εἰς μέσον ἔφερεν, ἀξιῶν τοὺς βουλευτάς, 
ἐπειδὴ πολλὰ ὁ δῆμος τῇ πόλει χρήσιμος γέγονε
τὰ μὲν εἰς τὴν ἐλευθερίαν, τὰ δ᾽ εἰς τὸ ἑτέρων ἄρχειν
συλλαβόμενος, πρόνοιαν αὐτοῦ ποιήσασθαι, τήν τε χώραν
αὐτῷ νείμαντας, ὅση πολέμῳ κρατηθεῖσα λόγῳ
μὲν ἦν δημοσία, ἔργῳ δὲ τῶν ἀναιδεστάτων τε καὶ 
σὺν οὐδενὶ δικαίῳ κατεσχηκότων πατρικίων, καὶ τῆς
ὑπὸ Γέλωνος τοῦ Σικελίας τυράννου πεμφθείσης σφίσι
δωρεᾶς σιτικῆς, ἣν προῖκα δέον ἅπαντας διανείμασθαι
τοὺς πολίτας ὠνητὴν ἐλάμβανον οἱ πένητες, ἀποδοθῆναι
τὰς τιμὰς τοῖς ὠνησαμένοις ἐξ ὧν εἶχε τὸ κοινὸν χρημάτων. 
</p></div2>

<div2 type="chapter" n="71" org="uniform" sample="complete">
<p><milestone unit="section" n="1" />
εὐθὺς μὲν οὖν ἔτι λέγοντος αὐτοῦ θόρυβος
<milestone unit="reiskpage" n="1679" />ἦν πολύς, ἀχθομένων ἁπάντων καὶ οὐχ ὑπομενόντων
τὸν λόγον. ἐπειδὴ δ᾽ ἐπαύσατο ὅ τε συνύπατος
αὐτοῦ Οὐεργίνιος πολλὴν ἐποιήσατο κατηγορίαν ὡς 
στάσιν εἰσάγοντος, καὶ τῶν ἄλλων βουλευτῶν οἱ πρεσβύτατοί
τε καὶ τιμιώτατοι, μάλιστα δ᾽ Ἄππιος Κλαύδιος:
καὶ μέχρι πολλῆς ὥρας ἠγριωμένοι τε καὶ τὰ
<pb id="v.3p.234" />
αἴσχιστα κατ᾽ ἀλλήλων ὀνείδη λέγοντες οὗτοι διετέλεσαν.
<milestone unit="section" n="2" />ταῖς δὲ κατόπιν ἡμέραις ὁ μὲν Κάσσιος ἐκκλησίας
συνεχεῖς ποιούμενος ἐξεδημαγώγει τὸ πλῆθος, καὶ
τοὺς ὑπὲρ τῆς κληρουχίας λόγους εἰσέφερε, καὶ πολὺς
ἦν ἐν ταῖς κατηγορίαις τῶν ἀντιπραττόντων. ὁ δ᾽
Οὐεργίνιος τὴν βουλὴν ὁσημέραι συνάγων μετὰ κοινῆς
γνώμης τῶν πατρικίων ἀντιπαρεσκευάζετο φυλακάς τε
καὶ κωλύσεις νομίμους. <milestone unit="section" n="3" />καὶ ἦν στῖφος ἑκατέρῳ τῶν
παρακολουθούντων τε καὶ φυλακὴν τῷ σώματι παρεχόντων
πολύ: τὸ μὲν ἄπορον καὶ ῥυπαρὸν καὶ πάντα
τολμᾶν πρόχειρον ὑπὸ τῷ Κασσίῳ τεταγμένον, τὸ δ᾽ <milestone unit="reiskpage" n="1680" />
εὐγενέστατόν τε καὶ καθαρώτατον ὑπὸ τῷ Οὐεργινίῳ.
<milestone unit="section" n="4" />τέως μὲν οὖν τὸ χεῖρον ἐν ταῖς ἐκκλησίαις ἐπεκράτει
μακρῷ θατέρου προὔχον, ἔπειτα ἰσόρροπον ἐγένετο
προσνειμάντων ἑαυτοὺς τῶν δημάρχων τῇ κρείττονι
μοίρᾳ: τάχα μὲν καὶ διὰ τὸ μὴ δοκεῖν ἄμεινον εἶναι
τῇ πόλει δεκασμοῖς τ᾽ ἀργυρίου καὶ διανομαῖς τῶν
δημοσίων διαφθειρόμενον τὸ πλῆθος ἀργὸν καὶ πονηρὸν
εἶναι, τάχα δὲ καὶ διὰ τὸν φθόνον, ὅτι τῆς
φιλανθρωπίας ταύτης οὐκ αὐτοὶ ἦρξαν οἱ τοῦ δήμου
προεστηκότες, ἀλλ᾽ ἕτερος: οὐθὲν δὲ κωλύει <add>καὶ</add> διὰ
τοῦτο τὸ δέος, ὃ πρὸς τὴν αὔξησιν τοῦ ἀνδρὸς ἐλάμβανον
μείζονα γενομένην ἢ τῇ πόλει συνέφερεν. <milestone unit="section" n="5" />ἀντέλεγον
οὖν ἤδη κατὰ κράτος ἐν ταῖς ἐκκλησίαις οὗτοι
<pb id="v.3p.235" />
πρὸς τοὺς εἰσφερομένους ὑπὸ τοῦ Κασσίου νόμους
διδάσκοντες τὸν δῆμον, ὡς οὐκ εἴη δίκαιον, ἃ διὰ πολλῶν
<milestone unit="reiskpage" n="1681" />ἐκτήσατο πολέμων, ταῦτα μὴ Ῥωμαίους νείμασθαι
μόνους, ἀλλὰ καὶ Λατίνους αὐτοῖς ἰσομοιρεῖν τοὺς μὴ
παραγενομένους τοῖς πολέμοις, καὶ τοὺς νεωστὶ προσελθόντας 
πρὸς τὴν φιλίαν Ἕρνικας, οἷς ἀγαπητὸν ἦν
πολέμῳ προσαχθεῖσι τὸ μὴ τὴν ἑαυτῶν ἀφαιρεθῆναι
χώραν. <milestone unit="section" n="6" />ὁ δὲ δῆμος ἀκούων τοτὲ μὲν τοῖς τῶν δημάρχων 
προσετίθετο λόγοις ἐνθυμούμενος, ὅτι μικρόν
τι καὶ οὐκ ἄξιον ἔσται λόγου τὸ ἐκ τῆς δημοσίας γῆς 
ἐσόμενον ἑκάστῳ λάχος, εἰ μεθ᾽ Ἑρνίκων τε καὶ Λατίνων
αὐτὴν νεμήσονται, τοτὲ δ᾽ ὑπὸ τοῦ Κασσίου μετεπείθετο
δημαγωγοῦντος, ὡς προδιδόντων αὐτοὺς τοῖς
πατρικίοις τῶν δημάρχων καὶ πρόφασιν ποιουμένων
τῆς κωλύσεως εὐπρεπῆ τὴν Ἑρνίκων τε καὶ Λατίνων 
<milestone unit="reiskpage" n="1682" />ἰσομοιρίαν, ἣν αὐτὸς ἔφη νόμῳ περιλαβεῖν ἰσχύος τῶν
πενήτων ἕνεκα καὶ εἴ τις ἀφαιρεῖσθαί ποτε αὐτοὺς
ἀξιώσαι τὰ δοθέντα κωλῦσαι, κρεῖττον ἡγούμενος εἶναι
καὶ ἀσφαλέστερον τοῖς πολλοῖς μικρὰ λαβοῦσιν ὁμοίως
ἔχειν ἢ πολλὰ ἐλπίσασιν ἁπάντων ἀποτυχεῖν. 
</p></div2>

<div2 type="chapter" n="72" org="uniform" sample="complete">
<p><milestone unit="section" n="1" />
τούτοις δὴ τοῖς λόγοις τοῦ Κασσίου θαμινὰ
μεταπείθοντος ἐν ταῖς ἐκκλησίαις τὸν ὄχλον παρελθὼν
εἷς τῶν δημάρχων, Γάϊος Ῥαβολήιος, ἀνὴρ οὐκ
ἄφρων, τήν τε διχοστασίαν τῶν ὑπάτων ὑπέσχετο παύσειν
οὐκ εἰς μακράν, καὶ τῷ δήμῳ ποιήσειν φανερόν, 
ὅ τι χρὴ ποιεῖν. ἐπισημασίας δὲ γενομένης αὐτῷ μεγάλης
καὶ μετὰ τοῦτο σιωπῆς: οὐχὶ ταῦτ᾽, εἶπεν, ὦ
<pb id="v.3p.236" />
Κάσσιε, καὶ σὺ Οὐεργίνιε, τὰ κεφάλαιά ἐστι τοῦ νόμου; <milestone unit="reiskpage" n="1683" />
ἓν μέν, εἰ χρὴ τὴν δημοσίαν γῆν κατ᾽ ἄνδρα διανεμηθῆναι,
ἕτερον δ᾽, εἰ χρὴ καὶ Λατίνους καὶ Ἕρνικας
μέρος αὐτῆς λαβόντας <add>ἔχειν</add>; ὁμολογησάντων δ᾽ αὐτῶν: <milestone unit="section" n="2" />εἶεν δή: σὺ μέν, εἶπεν, ὦ Κάσσιε, ἀμφότερα
ταῦτ᾽ ἐπιψηφίζειν ἀξιοῖς τὸν δῆμον, σὺ δὲ δὴ πρὸς
θεῶν, ὦ Οὐεργίνιε, λέξον ἡμῖν, πότερα θάτερον ἀκυροῖς
τῆς. Κασσίου γνώμης μέρος τὸ κατὰ τοὺς συμμάχους
οὐκ οἰόμενος δεῖν ἰσομοίρους ἡμῖν Ἕρνικάς τε
καὶ Λατίνους ποιεῖν, ἢ καὶ θάτερον <add>μόνον</add> ἀκυροῖς
ἀξιῶν οὐδὲ ἡμῖν αὐτοῖς διανέμειν τὰ κοινά; ταυτὶ γὰρ
ἀπόκριναί μοι μηδὲν ἀποκρυψάμενος. <milestone unit="section" n="3" />εἰπόντος δὲ τοῦ
Οὐεργινίου τῇ Λατίνων τε καὶ Ἑρνίκων ἀντιλέγειν
ἰσομοιρίᾳ, τὸ δὲ κατὰ τοὺς πολίτας, εἰ πᾶσι δόξειε,
διανέμεσθαι συγχωρεῖν, ἐπιστρέψας ὁ δήμαρχος εἰς τὸν
ὄχλον εἶπεν: ἐπεὶ τοίνυν τὸ μὲν ἕτερον τῆς γνώμης
μέρος ἀμφοτέροις τοῖς ὑπάτοις συνδοκεῖ, τὸ δ᾽ ἕτερον
ἀντιλέγεται πρὸς θατέρου, ἰσότιμοι δ᾽ ἀμφότεροι, καὶ
οὐχ οἷόν τε βιάσασθαι θατέρῳ τὸν ἕτερον, ὃ μὲν δίδοται
δοται παρ᾽ ἀμφοτέρων, ἤδη λάβωμεν, ὑπὲρ οὗ δ᾽ ἀμφισβητοῦσιν,
<milestone unit="section" n="4" />ἀναβαλώμεθα. ἐπισημήναντος δὲ τοῦ
πλήθους ὡς τὰ πράτιστα ὑποθεμένῳ καὶ καταλύειν ἐκ
τοῦ νόμου τὸ ποιοῦν διχοστασίαν μέρος ἀξιοῦντος,
ἀπορῶν, ὅ τι χρὴ πράττειν, ὁ Κάσσιος καὶ οὔτ᾽ ἀναθέσθαι <milestone unit="reiskpage" n="1684" />
τὴν γνώμην προαιρούμενος οὔτε μένειν ἐπ᾽
αὐτῆς ἀντιπραττόντων τῶν δημάρχων δυνάμενος, τότε
<pb id="v.3p.237" />
μὲν διέλυσε τὴν ἐκκλησίαν, ταῖς δ᾽ ἑξῆς ἡμέραις ἀρρωστίαν
σκηπτόμενος οὐκέτι κατέβαινεν εἰς τὴν ἀγοράν,
ἀλλ᾽ ὑπομένων ἔνδον ἐπραγματεύετο βίᾳ καὶ χειροκρασίᾳ
κυρῶσαι τὸν νόμον: καὶ μετεπέμπετο Λατίνων
τε καὶ Ἑρνίκων ὅσους ἐδύνατο πλείστους ἐπὶ τὴν ψηφοφορίαν. 
<milestone unit="section" n="5" />οἱ δὲ συνῄεσαν ἀθρόοι, καὶ δι᾽ ὀλίγου 
μεστὴ ξένων ἦν ἡ πόλις. ταῦτα μαθὼν ὁ Οὐεργίνιος
κηρύττειν ἐκέλευσε κατὰ τοὺς στενωποὺς ἀπιέναι τοὺς
μὴ κατοικοῦντας ἐν τῇ πόλει, χρόνον ὁρίσας οὐ πολύν.
ὁ δὲ Κάσσιος τἀναντία ἐκέλευσε κηρύττειν παραμένειν 
τοὺς μετέχοντας τῆς ἰσοπολιτείας, ἕως ἂν ἐπικυρωθῇ ὁ νόμος.
</p></div2>

<div2 type="chapter" n="73" org="uniform" sample="complete">
<p><milestone unit="section" n="1" />
ὡς δ᾽ οὐδὲν ἐγίνετο πέρας, δείσαντες οἱ
πατρίκιοι, μὴ ψήφων θ᾽ ἁρπαγαὶ καὶ χειρῶν ἐπιβολαὶ
γένωνται καὶ ἄλλα, ὅσα φιλεῖ βίαια συμβαίνειν ἐν ταῖς 
<milestone unit="reiskpage" n="1685" />στασιαζούσαις ἐκκλησίαις εἰσφερομένου τοῦ νόμου, συνῆλθον
εἰς τὸ συνέδριον ὡς ὑπὲρ ἁπάντων ἅπαξ βουλευσόμενοι.
<milestone unit="section" n="2" />Ἄππιος μὲν οὖν πρῶτος ἐρωτηθεὶς γνώμην 
οὐκ εἴα συγχωρεῖν τῷ δήμῳ τὴν διανομὴν διδάσκων,
ὡς χαλεπὸς ἔσται καὶ ἀλυσιτελὴς σύνοικος ὄχλος ἀργὸς 
ἐθισθεὶς τὰ δημόσια λιχνεύειν, καὶ οὐθὲν ἐάσει ποτὲ
τῶν κοινῶν οὔτε κτημάτων οὔτε χρημάτων ἔτι κοινὸν
μένειν: αἰσχύνης τ᾽ ἄξιον πρᾶγμα εἶναι λέγων, εἰ
Κασσίου κατηγοροῦντες ὡς πονηρὰ καὶ ἀσύμφορα πολιτευομένου
καὶ τὸν δῆμον διαφθείροντος, ἔπειτ᾽ αὐτοὶ 
κοινῇ γνώμῃ ταῦτ᾽ ἐπικυρώσουσιν ὡς δίκαια καὶ συμφέροντα:
ἐνθυμεῖσθαί τ᾽ αὐτοὺς ἀξιῶν, ὡς οὐδ᾽ ἡ
χάρις ἡ παρὰ τῶν πενήτων, εἰ τὰ κοινὰ διανείμαιντο
<pb id="v.3p.238" />
τοῖς συγχωρήσασι καὶ ἐπιψηφισαμένοις, ὑπάρξει, ἀλλ᾽
ἑνὶ τῷ προθέντι τὴν γνώμην Κασσίῳ καὶ δόξαντι
ἠναγκακέναι τὴν βουλὴν ἄκουσαν ἐπικυρῶσαι. <milestone unit="section" n="3" />προειπὼν
δὴ ταῦτα καὶ παραπλήσια τούτοις ἕτερα τελευτῶν
τάδε συνεβούλευσεν: ἄνδρας ἐκ τῶν ἐντιμοτάτων βουλευτῶν
ἑλέσθαι <add>δέκα</add>, οἵτινες ἐπελθόντες τὴν δημοσίαν <milestone unit="reiskpage" n="1686" />
γῆν ἀφοριοῦσι, καὶ εἴ τινα ἐξ αὐτῆς κλέπτοντες
ἢ βιαζόμενοί τινες ἰδιῶται κατανέμουσιν ἢ ἐπεργάζονται
διαγνόντες ἀποδώσουσι τῷ δημοσίῳ. τὴν δ᾽
ὁρισθεῖσαν ὑπ᾽ ἐκείνων γῆν διαιρεθεῖσαν εἰς κλήρους
ὅσους δή τινας καὶ στήλαις εὐκόσμοις διαγραφεῖσαν
τὴν μὲν ἀπεμποληθῆναι παρῄνει καὶ μάλιστα περὶ ἧς
ἀμφίλογόν τι πρὸς ἰδιώτας ἦν, ὥστε τοῖς ὠνησαμένοις
<add>μὴ</add> εἶναι πρὸς τοὺς ἀντιποιησομένους ὑπὲρ αὐτῶν
κρίσεις, τὴν δὲ πενταετῆ μισθοῦν χρόνον: τὸ δὲ προσιὸν
ἐκ τῶν μισθώσεων ἀργύριον εἰς τοὺς ὀψωνιασμοὺς
τῶν στρατευομένων ἀναλοῦσθαι καὶ εἰς τὰς
μισθώσεις ὧν οἱ πόλεμοι χορηγιῶν δέονται: <milestone unit="section" n="4" />νῦν μὲν
γάρ, ἔφησεν, ὁ φθόνος τῶν πενήτων ὁ πρὸς τοὺς πλουσίους,
ὅσοι σφετερισάμενοι τὰ κοινὰ διακατέχουσι, δίκαιός
ἐστι: καἰ οὐθὲν θαυμαστόν, εἰ τὰ κοινὰ πάντας <milestone unit="reiskpage" n="1687" />
διανείμασθαι μᾶλλον ἀξιοῦσιν, ἢ τοὺς ἀναιδεστάτους
τε καὶ ὀλίγους κατέχειν: ἐὰν δ᾽ ἀφισταμένους αὐτῆς
<pb id="v.3p.239" />
ὁρῶσι τοὺς νῦν καρπουμένους καὶ τὰ κοινὰ ὄντως
κοινὰ γινόμενα, παύσονται φθονοῦντες ἡμῖν, τήν τ᾽
ἐπιθυμίαν τῆς κατ᾽ ἄνδρα διανομῆς τῶν ἀγρῶν ἐπανήσουσι
μαθόντες, ὅτι λυσιτελεστέρα τῆς μικρᾶς ἑκάστῳ
<milestone unit="section" n="5" />μερίδος ἡ κοινὴ μετὰ πάντων ἔσται κτῆσις. διδάσκωμεν 
γὰρ αὐτούς, ἔλεγεν, ὅσον τὸ διάφορον, καὶ ὡς
εἷς μὲν ἕκαστος τῶν πενήτων γῄδιον οὐ μέγα λαβὼν
καὶ εἰ τύχοι γείτονας ὀχληροὺς ἔχων οὔτ᾽ αὐτὸς ἱκανὸς
ἔσται τοῦτο γεωργεῖν δι᾽ ἀπορίαν, οὔτε τὸν μισθωσόμενον
ὅτι μὴ <add>τὸν</add> γείτονα εὑρήσει: εἰ δὲ μεγάλοι 
κλῆροι ποικίλας τε καὶ ἀξιολόγους ἔχοντες γεωργοῖς
ἐργασίας ὑπὸ τοῦ κοινοῦ μισθοῖντο, πολλὰς οἴσουσι
προσόδους: καὶ ὅτι κρεῖττον αὐτοῖς ἐστιν, ὅταν ἐξίωσιν
ἐπὶ τοὺς πολέμους ἐκ τοῦ δημοσίου ταμιείου τὸν ἐπισιτισμόν
<milestone unit="reiskpage" n="1688" />τε καὶ ὀψωνιασμὸν λαμβάνειν, ἢ ἐκ τῶν ἰδίων 
οἴκων εἰς τὸ ταμιεῖον ἕκαστον <add>εἰσφέρειν</add> τεθλιμμένων
ἔστιν ὅτε τῶν βίων καὶ ἔτι μᾶλλον ἐν τῷ συμπορίζειν
τὸ ἀργύριον ἐπιβαρησομένων.
</p></div2>

<div2 type="chapter" n="74" org="uniform" sample="complete">
<p><milestone unit="section" n="1" />
ταύτην εἰσηγησαμένου τὴν γνώμην Ἀππίου
καὶ σφόδρα δόξαντος εὐδοκιμεῖν δεύτερος ἐρωτηθεὶς 
Αὖλος Σεμπρώνιος Ἀτρατῖνος ἔλεξεν: Ἄππιον
μὲν οὐ νῦν ἔχω πρῶτον ἐπαινεῖν, ὡς φρονῆσαί τε
ἱκανώτατον πρὸ πολλοῦ τὰ μέλλοντα καὶ γνώμας τὰς
καλλίστας τε καὶ ὠφελιμωτάτας ἀποδεικνύμενον βέβαιόν
<pb id="v.3p.240" />
τε καὶ ἀμετακίνητον ἐν τοῖς κριθεῖσι καὶ οὔτε
φόβῳ εἴκοντα οὔτε χάρισιν ὑποκατακλινόμενον. ἀεὶ
γὰρ ἐπαινῶν αὐτὸν καὶ θαυμάζων διατελῶ τοῦ τε
φρονίμου καὶ τῆς γενναιότητος, ἣν παρὰ τὰ δεινὰ ἔχει.
γνώμην τ᾽ οὐχ ἑτέραν, ἀλλὰ καὶ αὐτὸς ταύτην ἀποδείκνυμαι,
μικρὰ ἔτι προσθεὶς αὐτῇ, ἅ μοι παραλιπεῖν
Ἄππιος ἐδόκει. <milestone unit="section" n="2" />Ἕρνικας μὲν γὰρ καὶ Λατίνους, οἷς <milestone unit="reiskpage" n="1689" />
νεωστὶ δεδώκαμεν τὴν ἰσοπολιτείαν, οὐδ᾽ αὐτὸς οἶμαι
δεῖν κληρουχεῖν τὰ ἡμέτερα. οὐ γάρ, ἐξ οὗ προσῆλθον
εἰς τὴν φιλίαν ἡμῖν, ταύτην τὴν γῆν κτησάμενοι ἔχομεν,
ἀλλὰ παλαίτερον ἔτι τοῖς ἑαυτῶν κινδύνοις
οὐθενὸς ἄλλου προσωφελήσαντος ἀφελόμενοι τοὺς ἐχθρούς.
ἀποκρινώμεθά τ᾽ αὐτοῖς, ὅτι τὰς μὲν πρότερον
ὑπαρχούσας ἡμῖν κτήσεις, ὅσας ἕκαστοι εἴχομεν, ὅτε
τὴν φιλίαν συνετιθέμεθα, ἰδίας τε καὶ ἀναφαιρέτους
ἑκάστοις δεῖ μένειν, ὅσων δ᾽ ἄν, ἀφ᾽ οὗ τὰς συνθήκας
ἐποιησάμεθα, κοινῇ στρατεύσαντες ἐκ πολέμου κύριοι
γενώμεθα, τούτων ὑπάρξει τὸ ἐπιβάλλον ἑκάστοις
λάχος. <milestone unit="section" n="3" />ταῦτα γὰρ οὔτε τοῖς συμμάχοις ὡς ἀδικουμένοις
ὀργῆς παρέξει δικαίας προφάσεις, οὔτε τῷ δήμῳ
δέος, μὴ δόξῃ τὰ κερδαλεώτερα πρὸ τῶν εὐπρεπεστέρων
αἱρεῖσθαι. τῇ τε αἱρέσει τῶν ἀνδρῶν, οὓς Ἄππιος
ἠξίου ὁριστὰς γενέσθαι τῆς δημοσίας γῆς, πάνυ
εὐδοκῶ. πολλὴν γὰρ ἡμῖν τοῦτ᾽ οἴσει παρρησίαν πρὸς
τοὺς δημοτικούς, ἐπεὶ νῦν γ᾽ ἄχθονται κατ᾽ ἀμφότερα, <milestone unit="reiskpage" n="1690" />
καὶ ὅτι αὐτοὶ τῶν δημοσίων οὐθὲν ἀπολαύουσι κτημάτων,
<pb id="v.3p.241" />
καὶ ὅτι ἐξ ἡμῶν τινες οὐ δικαίως αὐτὰ καρποῦνται.
ἐὰν δὲ δημοσιωθέντα ἴδωσι καὶ τὰς ἀπ᾽
αὐτῶν προσόδους εἰς τὰ κοινὰ καὶ ἀναγκαῖα δαπανωμένας,
οὐδὲν ὑπολήψονται σφίσι διαφέρειν τῆς γῆς ἢ
τῶν ἐξ αὐτῆς καρπῶν μετέχειν. ἐῶ γὰρ λέγειν, ὅτι <note n="4,5" place="unspecified" anchored="yes" />
τῶν ἀπόρων ἐνίους μᾶλλον εὐφραίνουσιν αἱ ἀλλότριαι
βλάβαι τῶν ἰδίων ὠφελειῶν. οὐ μὴν ἀποχρῆν γ᾽ οἴομαι
τούτων ἑκάτερον ἐν τῷ ψηφίσματι γράφειν, ἀλλὰ
καὶ δι᾽ ἄλλης τινὸς οἴομαι δεῖν θεραπείας μετρίας τὸν
δῆμον οἰκειώσασθαί τε καὶ ἀναλαβεῖν: ἣν μετὰ μικρὸν 
ἐρῶ, τὴν αἰτίαν πρῶτον ὑμῖν ἀποδειξάμενος, μᾶλλον
δὲ τὴν ἀνάγκην, δι᾽ ἣν καὶ τοῦτο πρακτέον ἡμῖν.
</p></div2>

<div2 type="chapter" n="75" org="uniform" sample="complete">
<p><milestone unit="section" n="1" />
ἴστε δήπου τοὺς ἐν τῇ ἐκκλησίᾳ ῥηθέντας
ὑπὸ τοῦ δημάρχου λόγους, ὅτ᾽ ἤρετο τῶν ὑπάτων τὸν
ἕτερον τοῦτον Οὐεργίνιον, ἥντινα γνώμην ἔχει περὶ 
<milestone unit="reiskpage" n="1691" />τῆς κληρουχίας, πότερα τοῖς μὲν πολίταις συγχωρεῖ
διανέμειν τὰ δημόσια, τοῖς δὲ συμμάχοις οὐκ ἐᾷ, ἢ
τῶν κοινῶν τῶν ἡμετέρων οὐδ᾽ ἡμῖν συγχωρεῖ μέρος
λαγχάνειν. καὶ οὗτος ὡμολόγησε τὸ καθ᾽ ἡμᾶς μέρος
οὐ κωλύειν τῆς κληρουχίας, ἐὰν ἅπασι ταῦτα κράτιστα 
εἶναι δοκῇ: καὶ ἡ συγχώρησις ἥδε τούς τε δημάρχους
ἐποίησεν ἡμῖν συναγωνιστὰς καὶ τὸν δῆμον ἐπιεικέστερον.
<milestone unit="section" n="2" />τί οὖν μαθόντες, ἃ τότε συνεχωρήσαμεν, νῦν 
ἀναθησόμεθα; ἢ τί πλέον ἡμῖν ἔσται τὰ γενναῖα καὶ
τὰ καλὰ πολιτεύματα καὶ ἄξια τῆς ἡγεμονίας πολιτευομένοις, 
ἐὰν μὴ πείθωμεν τοὺς χρησομένους; οὐ
<pb id="v.3p.242" />
πείσομεν δέ, καὶ τοῦτ᾽ οὐδεὶς ὑμῶν ἀγνοεῖ. χαλεπώτερα
γὰρ ἂν τῶν μὴ τυγχανόντων ἀποτίσειαν οἱ ψευσθέντες <milestone unit="reiskpage" n="1692" />
τῆς ἐλπίδος καὶ τὰ ὁμολογηθέντα μὴ κομιζόμενοι.
οἰχήσεται δὴ πάλιν φέρων αὐτοὺς ὁ τὰ πρὸς
ἡδονὴν πολιτευόμενος, καὶ οὐδὲ τῶν δημάρχων τις ἔτι
μεθ᾽ ἡμῶν στήσεται. <milestone unit="section" n="3" />τί οὖν ὑμῖν πράττειν παραινῶ
καὶ τί προστίθημι τῇ Ἀππίου γνώμῃ, μάθετε, ἀλλὰ μὴ
προεξαναστῆτε μηδὲ θορυβήσητε, πρὶν ἅπαντα ἀκούσητε,
ἃ λέγω. τοῖς αἱρεθησομένοις ἐπὶ τὴν ἐξέτασιν
τῆς χώρας καὶ περιορισμὸν εἴτε δέκα ἀνδράσιν εἴθ᾽
ὁσοισδήποτ᾽ ἐπιτρέψατε διαγνῶναι, τίνα τ᾽ αὐτῆς δεῖ
καὶ ὁπόσην κοινὴν εἶναι πάντων καὶ κατὰ πενταετίαν
μισθουμένην αὔξειν τὰς τοῦ ταμιείου προσόδους: ὁπόσην
τ᾽ αὖ καὶ ἥντινα τοῖς δημόταις ἡμῶν διαιρεθῆναι:
ἣν δ᾽ ἂν ἐκεῖνοι κληροῦχον ἀποδείξωσι γῆν, ὑμᾶς διαγνόντας
εἴθ᾽ ἅπασιν εἴθ᾽ οἷς δὴ οὐκέτ᾽ ἔστι κλῆρος εἴτε
τοῖς ἐλάχιστον ἔχουσι τίμημα εἴθ᾽ ὅπως ἂν βούλησθε <milestone unit="reiskpage" n="1693" />
κατανεῖμαι: τοὺς δ᾽ ὁριστὰς αὐτῆς ἄνδρας καὶ τὸ ὑμέτερον
ψήφισμα, ὃ περὶ τῆς κληρουχίας ἐξοίσετε, καὶ
τἆλλα, ὅσα δεῖ γενέσθαι, ἐπειδὴ βραχὺς ὁ λειπόμενός
ἐστι τῆς ἀρχῆς τοῖς ὑπάτοις χρόνος, τοὺς εἰσιόντας
ὑπάτους, ὡς ἂν αὐτοῖς κράτιστα δοκῇ ἕξειν, ἐπιτελέσαι.
<milestone unit="section" n="4" />οὔτε γὰρ ὀλίγων τηλικαῦτα πράγματα δεῖται χρόνων,
οὔτε ἡ νῦν στασιάζουσα ἀρχὴ φρονιμώτερον ἂν καταμάθοι
τὰ συμφέροντα τῆς μετ᾽ αὐτὴν ἀποδειχθησομένης,
<pb id="v.3p.243" />
ἐὰν ἐκείνη γ᾽, ὥσπερ ἐλπίζομεν, ὁμονοῇ. χρήσιμον
δὲ πρᾶγμα ἐν πολλοῖς καὶ ἥκιστα σφαλερὸν ἀναβολή,
καὶ πολλὰ ὁ χρόνος ἐν ἡμέρᾳ μιᾷ μετατίθησι: καὶ τὸ
μὴ στασιάζον ἐν τοῖς προεστηκόσι τῶν κοινῶν ἁπάντων
ἀγαθῶν ἐν ταῖς πόλεσιν αἴτιον. ἐγὼ μὲν δὴ ταύτην 
ἀποφαίνομαι γνώμην: εἰ δέ τις ἄλλο κρεῖττον εἰσηγεῖται, λεγέτω.
</p></div2>

<div2 type="chapter" n="76" org="uniform" sample="complete">
<p><milestone unit="section" n="1" />
<milestone unit="reiskpage" n="1694" />παυσαμένου δ᾽ αὐτοῦ πολὺς ἔπαινος ἐκ
τῶν παρόντων ἐγένετο, καὶ οὐθεὶς τῶν μετ᾽ ἐκεῖνον
ἐρωτηθέντων ἑτέραν γνώμην ἀποφαίνεται: γράφεται δὴ 
μετὰ ταῦτα τὸ τῆς βουλῆς δόγμα τοιόνδε: ἄνδρας ἐκ
τῶν ὑπατικῶν αἱρεθῆναι δέκα τοὺς πρεσβυτάτους,
οἵτινες ὁρίσαντες τὴν δημοσίαν χώραν ἀποδείξουσιν,
ὅσην τε δεῖ μισθοῦσθαι καὶ ὅσην τῷ δήμῳ διαιρεθῆναι:
<milestone unit="section" n="2" />τοῖς δ᾽ ἰσοπολίταις τε καὶ συμμάχοις, ἐάν τινα 
ὕστερον ἐπικτήσωνται κοινῇ στρατευσάμενοι, τὸ ἐπιβάλλον
ἑκάστοις κατὰ τὰς ὁμολογίας ὑπάρχειν μέρος:
τὴν δ᾽ αἵρεσιν τῶν ἀνδρῶν καὶ τὴν διανομὴν τῶν
κλήρων καὶ τἆλλα ὅσα δεῖ γενέσθαι τοὺς εἰσιόντας ἐπιτελέσαι
ὑπάτους. τοῦτο τὸ δόγμα εἰς τὸν δῆμον εἰσενεχθὲν 
τόν τε Κάσσιον ἔπαυσε τῆς δημαγωγίας, καὶ
τὴν ἀναρριπιζομένην ἐκ τῶν πενήτων στάσιν οὐκ εἴασε
περαιτέρω προελθεῖν.
</p></div2>

<div2 type="chapter" n="77" org="uniform" sample="complete">
<p><milestone unit="section" n="1" />
τῷ δ᾽ ἑξῆς ἐνιαυτῷ τῆς ἑβδομηκοστῆς
καὶ τετάρτης ὀλυμπιάδος ἐνεστώσης, ἣν ἐνίκα στάδιον 
Ἄστυλος Συρακούσιος, Ἀθήνησι δ᾽ ἄρχων ἦν Λεώστρατος,
<milestone unit="reiskpage" n="1695" />Κοΐντου Φαβίου καὶ Σερουίου Κορνηλίου τὴν
<pb id="v.3p.244" />
ὑπατείαν παρειληφότων, ἄνδρες ἐκ τῶν πατρικίων νέοι
μὲν ἔτι τὴν ἡλικίαν, ἐπιφανέστατοι δὲ τῶν ἄλλων κατά
γ᾽ ἀξιώσεις προγόνων, καὶ διὰ τὰς ἑταιρίας τε καὶ
πλούτους μέγα δυνάμενοι, καὶ ὡς νέοι τὰ πολιτικὰ
πράττειν οὐδενὸς τῶν ἐν ἀκμῇ χείρους, Καίσων Φάβιος,
ἀδελφὸς τοῦ τότε ὑπατεύοντος, καὶ Λεύκιος Οὐαλέριος
Ποπλικόλας, ἀδελφὸς τοῦ καταλύσαντος τοὺς
βασιλεῖς, τὴν ταμιευτικὴν ἔχοντες ἐξουσίαν κατὰ τὸν
αὐτὸν χρόνον, καὶ διὰ τοῦτ᾽ ἐκκλησίαν συνάγειν ὄντες
κύριοι, τὸν ὑπατεύσαντα τῷ πρόσθεν ἐνιαυτῷ Σπόριον
Κάσσιον καὶ τολμήσαντα τοὺς περὶ τῆς διανομῆς εἰσηγήσασθαι
νόμους εἰσήγγειλαν εἰς τὸν δῆμον ἐπὶ τυραννίδος
αἰτίᾳ: καὶ προειπόντες ἡμέραν ῥητὴν ἐκάλουν
αὐτὸν ὡς ἐπὶ τοῦ δήμου τὴν δίκην ἀπολογησόμενον. <milestone unit="reiskpage" n="1696" />
<milestone unit="section" n="2" /> ὄχλου δὲ πλείστου συναχθέντος εἰς τὴν ἀποδειχθεῖσαν
ἡμέραν συγκαλέσαντες εἰς ἐκκλησίαν τὸ πλῆθος τά τ᾽
ἐμφανῆ τοῦ ἀνδρὸς ἔργα ὡς ἐπ᾽ οὐδενὶ χρηστῷ γενόμενα
διεξῄεσαν: ὅτι Λατίνοις μὲν πρῶτον, οἷς ἀπέχρη
πολιτείας κοινῆς ἀξιωθῆναι μέγα εὐτύχημα ἡγουμένοις,
εἰ καὶ ταύτης τύχοιεν, οὐ μόνον ἣν ᾔτουν πολιτείαν
ὕπατος ὢν ἐχαρίσατο, ἀλλ᾽ ἔτι καὶ τῶν ἐκ τοῦ πολέμου
λαφύρων, ἐὰν κοινὴ γένηται στρατεία, τὴν τρίτην
ἐψηφίσατο δίδοσθαι: ἔπειθ᾽ Ἕρνικας, οὓς πολέμῳ χειρωθέντας
ἀγαπᾶν ἐχρῆν, εἰ μὴ καὶ τῆς αὐτῶν χώρας
ἀφαιρέσει τινὶ ζημιωθεῖεν, φίλους μὲν ἀνθ᾽ ὑπηκόων
ἐποίησε, πολίτας δ᾽ ἀνθ᾽ ὑποτελῶν, γῆς τε καὶ λείας,
<pb id="v.3p.245" />
ἣν ἂν ἐκ παντὸς κτήσωνται, τὴν ἑτέραν ἔταξε λαμβάνειν
τρίτην μερίδα. <milestone unit="section" n="3" />ὥστε μεριζομένων εἰς τρεῖς κλήρους 
τῶν λαφύρων τοὺς μὲν ὑπηκόους τε καὶ ἐπήλυδας
<milestone unit="reiskpage" n="1697" />διμοιρίας λαμβάνειν, τοὺς δ᾽ αὐθιγενεῖς καὶ ἡγεμόνας
τρίτην μερίδα. ἐκ δὲ τούτου δυεῖν τῶν ἀτοπωτάτων 
θάτερον ἐπεδείκνυσαν αὐτοῖς συμβησόμενον, ἐάν τινας
ἑτέρους διὰ πολλὰς καὶ μεγάλας εὐεργεσίας προέλωνται
ταῖς αὐταῖς τιμῆσαι δωρεαῖς, αἷς Λατίνους τ᾽ ἐτίμησαν
καὶ τοὺς μηδ᾽ ὁτιοῦν ἀγαθὸν ἀποδειξαμένους Ἕρνικας.
μιᾶς γὰρ καταλειπομένης αὐτοῖς τρίτης μερίδος, ἢ οὐχ 
ἕξειν, ὅ τι δώσουσιν ἐκείνοις μέρος ἢ τὰ ὅμοια ψηφισαμένους
μηδὲν ἑαυτοῖς καταλείψειν.
</p></div2>

<div2 type="chapter" n="78" org="uniform" sample="complete">
<p><milestone unit="section" n="1" />
πρὸς δὲ τούτοις διεξῄεσαν, ὅτι δημεῦσαι
τὰ κοινὰ τῆς πόλεως ἐπιβαλόμενος οὔτε τῆς
βουλῆς ψηφισαμένης οὔτε τῷ συνυπάτῳ δοκοῦν, βίᾳ 
κυροῦν ἐμέλλησε τὸν νόμον, ὃς οὐ καθ᾽ ἓν τοῦτο μόνον
ἦν ἀσύμφορός τε καὶ ἄδικος, ὅτι προβουλεῦσαι
δέον τὸ συνέδριον καὶ εἰ δόξειεν ἐκείνῳ κοινὴν ἁπάντων
εἶναι τῶν ἐν τέλει τὴν φιλανθρωπίαν ἑνὸς ἀνδρὸς
ἐποίει τὴν χάριν: <milestone unit="section" n="2" />ἀλλὰ καὶ κατ᾽ ἐκεῖνο τὸ πάντων 
σχετλιώτατον, ὅτι λόγῳ μὲν δόσις ἦν τοῖς πολίταις
τῆς δημοσίας χώρας, ἔργῳ δ᾽ ἀφαίρεσις, Ῥωμαίων μὲν
<milestone unit="reiskpage" n="1698" />τῶν κτησαμένων αὐτὴν μίαν μοῖραν ληψομένων, Ἑρνίκων
δὲ καὶ Λατίνων, ἧς οὐθὲν αὐτοῖς μετῆν, τὰς δύο:
καὶ ὡς οὐδὲ τοῖς δημάρχοις ἐναντιωθεῖσι καὶ παραλύειν 
<pb id="v.3p.246" />
ἐκ τοῦ νόμου θάτερον ἀξιοῦσι μέρος τὸ κατὰ
τὴν ἰσομοιρίαν τῶν ἐπηλύδων, ἐπείσθη, ἀλλὰ καὶ δημάρχοις
καὶ συνυπάτῳ καὶ βουλῇ καὶ πᾶσι τοῖς ὑπὲρ
τοῦ κοινοῦ τὰ κράτιστα βουλευομένοις τἀναντία πράττων
 διετέλεσε. <milestone unit="section" n="3" />διεξελθόντες δὲ ταῦτα καὶ μάρτυρας
αὐτῶν ἅπαντας τοὺς πολίτας ποιησάμενοι, μετὰ τοῦτ᾽
ἤδη καὶ τὰς ἀπορρήτους τῆς τυραννίδος παρείχοντο
πίστεις, ὡς χρήματά τε συνενέγκαιεν αὐτῷ Λατῖνοι
καὶ Ἕρνικες καὶ ὅπλα παρασκευάσαιντο καὶ συμπορεύοιντο
ὡς αὐτὸν οἱ θρασύτατοι τῶν ἐν ταῖς πόλεσι
νέων ἀπόρρητά τε ποιούμενοι βουλευτήρια καὶ πολλὰ
πρὸς τούτοις ἕτερα ὑπηρετοῦντες, καὶ παρείχοντο τοὺς
τούτων μάρτυρας πολλοὺς μὲν ἀστούς, πολλοὺς δ᾽ ἐκ
τῶν ἄλλων συμμαχίδων πόλεων, οὔτε φαύλους οὔτ᾽
<milestone unit="section" n="4" /> ἀφανεῖς. οἷς ἐπίστευσεν ὁ δῆμος, καὶ οὔτε λόγοις ἔτι <milestone unit="reiskpage" n="1699" />
ὑπαχθείς, οὓς ὁ ἀνὴρ ἐκ πολλῆς παρασκευῆς συγκειμένους
διέθετο, οὔτ᾽ οἴκτῳ ἐνδοὺς τριῶν μὲν αὐτῷ
παίδων μεγάλην παρεχόντων εἰς ἔλεον ἐπικουρίαν,
πολλῶν δ᾽ ἄλλων συγγενῶν τε καὶ ἑταίρων συνολοφυρομένων,
οὔτε τῶν κατὰ πολέμους ἔργων, δι᾽ οὓς
ἐπὶ μήκιστον ἦλθε τιμῆς φειδὼ λαβών τινα, καταψηφίζεται
τὴν δίκην. <milestone unit="section" n="5" />οὕτως τ᾽ ἄρα ἦν πικρὸς πρὸς τὸ
τῆς τυραννίδος ὄνομα, ὥστ᾽ οὐδ᾽ ἐν τῷ τιμήματι τῆς
δίκης μετρίᾳ ὀργῇ ἐχρήσατο πρὸς αὐτόν, ἀλλὰ θανάτου
ἐτίμησεν. εἰσῄει γὰρ αὐτὸν δέος, μὴ φυγὰς ἐλασθεὶς
<pb id="v.3p.247" />
ἐκ τῆς πατρίδος ἀνὴρ στρατηγῆσαι πολέμους τῶν τότε
δεινότατος ὅμοια δράσῃ Μαρκίῳ τά τε φίλια διαβάλλων
καὶ τὰ ἐχθρὰ συνιστὰς καὶ πόλεμον ἄσπειστον
ἐπαγάγῃ τῇ πατρίδι. τοῦτο τὸ τέλος τῆς δίκης λαβούσης
ἀγαγόντες οἱ ταμίαι τὸν ἄνδρα ἐπὶ τὸν ὑπερκείμενον 
τῆς ἀγορᾶς κρημνόν, ἁπάντων ὁρώντων ἔρριψαν
<milestone unit="reiskpage" n="1700" />κατὰ τῆς πέτρας. αὕτη γὰρ ἦν τοῖς τότε Ῥωμαίοις
ἐπιχώριος τῶν ἐπὶ θανάτῳ ἁλόντων ἡ κόλασις.
</p></div2>

<div2 type="chapter" n="79" org="uniform" sample="complete">
<p><milestone unit="section" n="1" />
ὁ μὲν οὖν πιθανώτερος τῶν παραδεδομένων
ὑπὲρ τοῦ ἀνδρὸς λόγων τοιόσδε ἐστίν: δεῖ 
δὲ καὶ τὸν ἧσσον πιθανόν, ἐπειδὴ κἀκεῖνος πεπίστευται
ὑπὸ πολλῶν καὶ ἐν γραφαῖς ἀξιοχρέοις φέρεται, μὴ
παρελθεῖν. λέγεται δή τισιν, ὡς ἀδήλου πᾶσιν οὔσης
ἔτι τῆς ὑπ᾽ αὐτοῦ συσκευαζομένης τυραννίδος, πρῶτος
ὑποπτεύσας ὁ πατὴρ τοῦ Κασσίου καὶ διὰ τῆς ἀκριβεστάτης 
βασάνου τὸ πρᾶγμα ἐξετάσας ἧκεν ἐπὶ τὴν
βουλήν: ἔπειτα κελεύσας ἐλθεῖν τὸν υἱὸν μηνυτής τε
καὶ κατήγορος αὐτοῦ ἐγένετο: καταγνούσης δὲ καὶ τῆς
βουλῆς ἀγαγὼν αὐτὸν εἰς τὴν οἰκίαν ἀπέκτεινε. <milestone unit="section" n="2" />τὸ 
μὲν οὖν πικρὸν καὶ ἀπαραίτητον τῆς τῶν πατέρων 
ὀργῆς εἰς υἱοὺς ἀδικοῦντας καὶ μάλιστ᾽ ἐν τοῖς τότε
Ῥωμαίοις οὐδὲ ταύτην ἀπωθεῖται τὴν πρόφασιν: ἐπεὶ
καὶ πρότερον Βροῦτος ὁ τοὺς βασιλεῖς ἐκβαλὼν ἀμφοτέρους
<milestone unit="reiskpage" n="1701" />τοὺς υἱοὺς ἐδικαίωσε κατὰ τὸν τῶν κακούργων
νόμον ἀποθανεῖν, καὶ πελέκεσι τοὺς αὐχένας ἀπεκόπησαν, 
<pb id="v.3p.248" />
ὅτι συμπράττειν τοῖς βασιλεῦσιν ἐδόκουν
τὴν κάθοδον. καὶ μετὰ ταῦτα Μάλλιος τὸν Γαλατικὸν
πόλεμον στρατηγῶν τὸν υἱὸν ἀριστεύοντα κατὰ πόλεμον
τῆς μὲν ἀνδρείας ἕνεκα τοῖς ἀριστείοις στεφάνοις
ἐκόσμησεν, ἀπείθειαν δ᾽ ἐπικαλῶν, ὅτι οὐκ ἐν ᾧ ἐτάχθη
φρουρίῳ ἔμεινεν, ἀλλὰ παρὰ τὴν ἐπιταγὴν τοῦ ἡγεμόνος
ἐξῆλθεν ἀγωνιούμενος, ὡς λιποτάκτην ἀπέκτεινε.
<milestone unit="section" n="3" />καὶ ἄλλοι πολλοὶ πατέρες, οἱ μὲν ἐπὶ μείζοσιν αἰτίαις,
οἱ δ᾽ ἐπ᾽ ἐλάττοσιν, οὔτε φειδὼ τῶν παίδων οὔτ᾽ ἔλεον
ἔσχον. κατὰ μὲν δὴ τοῦτ᾽ οὐκ ἀξιῶ, ὥσπερ ἔφην,
προβεβλῆσθαι τὸν λόγον ὡς ἀπιθανόν: ἐκεῖνα δέ με
ἀνθέλκει τεκμηρίων ὄντα οὔτ᾽ ἐλάχιστα οὔτ᾽ ἀπίθανα <milestone unit="reiskpage" n="1702" />
καὶ πρὸς τὴν ἑτέραν ἄγει συγκατάθεσιν, ὅτι μετὰ τὸν
θάνατον τοῦ Κασσίου ἥ τ᾽ οἰκία κατεσκάφη, καὶ μέχρι
τοῦδε ἀνεῖται ὁ τόπος αὐτῆς αἴθριος ἔξω τοῦ νεὼ τῆς
Γῆς, ὃν ὑστέροις ἡ πόλις κατεσκεύασε χρόνοις ἐν μέρει
τινὶ αὐτῆς κατὰ τὴν ἐπὶ Καρίνας φέρουσαν ὁδόν,
καὶ τὰ χρήματα αὐτοῦ τὸ κοινὸν ἀνέλαβεν: ἐξ ὧν ἀπαρχὰς
ἐν ἄλλοις τε ἱεροῖς ἀνέθηκε, καὶ δὴ καὶ τῇ
Δήμητρι τοὺς χαλκέους ἀνδριάντας ἐπιγραφαῖς δηλοῦντας,
<milestone unit="section" n="4" />ἀφ᾽ ὧν εἰσι χρημάτων ἀπαρχαί. εἰ δέ γ᾽ ὁ
πατὴρ μηνυτής τε καὶ κατήγορος καὶ κολαστὴς αὐτοῦ <milestone unit="reiskpage" n="1703" />
ἐγένετο, οὔτ᾽ ἂν ἡ οἰκία αὐτοῦ κατεσκάφη οὔτε ἡ
οὐσία ἐδημεύθη. Ῥωμαίοις γὰρ οὐθὲν ἴδιόν ἐστι κτῆμα
<pb id="v.3p.249" />
ζώντων ἔτι τῶν πατέρων, ἀλλὰ καὶ τὰ χρήματα καὶ
τὰ σώματα τῶν παίδων, ὅ τι βούλονται διατιθέναι,
τοῖς πατράσιν ἀποδέδοται. ὥστ᾽ οὐκ ἂν δήπου τὴν
τοῦ πατρὸς οὐσίαν τοῦ μηνύσαντος τὴν τυραννίδα ἐπὶ
τοῖς τοῦ παιδὸς ἀδικήμασιν ἀφαιρεῖσθαι καὶ δημεύειν 
ἡ πόλις ἠξίου. διὰ μὲν δὴ ταῦτα τῷ προτέρῳ συγκατατίθεμαι
τῶν λόγων μᾶλλον: ἔθηκα δ᾽ ἀμφοτέρους,
ἵνα ἐξῇ τοῖς ἀναγνωσομένοις, ὁποτέρῳ βούλονται τῶν
λόγων, προσέχειν.
</p></div2>

<div2 type="chapter" n="80" org="uniform" sample="complete">
<p><milestone unit="section" n="1" />
ἐπιβαλλομένων δέ τινων καὶ τοὺς παῖδας 
ἀποκτεῖναι τοῦ Κασσίου δεινὸν τὸ ἔθος ἔδοξεν εἶναι
τῇ βουλῇ καὶ ἀσύμφορον: καὶ συνελθοῦσα ἐψηφίσατο
ἀφεῖσθαι τὰ μειράκια τῆς τιμωρίας καὶ ἐπὶ πάσῃ ἀδείᾳ
ζῆν, μήτε φυγῇ μήτ᾽ ἀτιμίᾳ μήτ᾽ ἄλλῃ συμφορᾷ ζημιωθέντα.
καὶ ἐξ ἐκείνου τὸ ἔθος τοῦτο Ῥωμαίοις 
<milestone unit="reiskpage" n="1704" />ἐπιχώριον γέγονεν ἕως τῆς καθ᾽ ἡμᾶς διατηρούμενον
ἡλικίας, ἀφεῖσθαι τιμωρίας ἁπάσης τοὺς παῖδας, ὧν
ἂν οἱ πατέρες ἀδικήσωσιν, ἐάν τε τυράννων ὄντες υἱοὶ
τύχωσιν, ἐάν τε πατροκτόνων, ἐάν τε προδοτῶν, ὃ
<milestone unit="section" n="2" />μέγιστόν ἐστι παρ᾽ ἐκείνοις ἀδίκημα. οἵ τε καταλῦσαι 
τὸ ἔθος τοῦτ᾽ ἐπιβαλόμενοι κατὰ τοὺς ἡμετέρους χρόνους
μετὰ τὴν συντέλειαν τοῦ Μαρσικοῦ τε καὶ ἐμφυλίου
πολέμου, καὶ τοὺς παῖδας τῶν ἐπικηρυχθέντων
ἐπὶ Σύλλα πατέρων ἀφελόμενοι τὸ μετιέναι τὰς πατρίους
ἀρχὰς καὶ βουλῆς μετέχειν καθ᾽ ὃν ἐδυνάστευον 
αὐτοὶ χρόνον, ἐπίφθονόν τ᾽ ἀνθρώποις καὶ νεμεσητὸν
θεοῖς ἔργον ἔδοξαν ἀποδείξασθαι. τοιγάρτοι δίκη μὲν
<pb id="v.3p.250" />
ἐκείνοις σὺν χρόνῳ τιμωρὸς οὐ μεμπτὴ παρηκολούθησε,
δἰ ἣν ἐκ μεγίστου τέως αὐχήματος εἰς ταπεινότατον
πτῶμα κατήχθησαν, καὶ οὐδὲ γένος τὸ ἐξ αὐτῶν ὅτι
μὴ κατὰ γυναῖκας ἔτι λείπεται. <milestone unit="section" n="3" />τὸ δ᾽ ἔθος εἰς τὸν
ἐξ ἀρχῆς κόσμον ὁ τούτους καθελὼν ἀνὴρ ἀποκατέστησε.
παρ᾽ Ἕλλησι δ᾽ οὐχ οὕτως ἐνίοις ὁ νόμος <milestone unit="reiskpage" n="1705" />
ἔχει, ἀλλὰ τοὺς ἐκ τυράννων γενομένους οἱ μὲν συναποκτίννυσθαι
τοῖς πατράσι δικαιοῦσιν, οἱ δ᾽ ἀειφυγίᾳ
κολάζουσιν, ὥσπερ οὐκ ἐνδεχομένης τῆς φύσεως
χρηστοὺς παῖδας ἐκ πονηρῶν πατέρων ἢ κακοὺς ἐξ
ἀγαθῶν γενέσθαι. ἀλλ᾽ ὑπὲρ μὲν τούτων εἴτε ὁ παρ᾽
Ἕλλησιν ἀμείνων νόμος εἴτε τὸ Ῥωμαίων ἔθος κρεῖττον,
ἀφίημι τῷ βουλομένῳ σκοπεῖν: ἐπάνειμι δ᾽ ἐπὶ τὰ ἑξῆς.
</p></div2>

<div2 type="chapter" n="81" org="uniform" sample="complete">
<p><milestone unit="section" n="1" />
μετὰ γὰρ τὸν τοῦ Κασσίου θάνατον οἱ
μὲν αὐξάνοντες τὴν ἀριστοκρατίαν θρασύτεροί τε καὶ
ὑπεροπτικώτεροι τῶν δημοτικῶν ἐγεγόνεσαν: οἱ δ᾽ ἐν
ἀφανεῖ τῆς δόξης φερόμενοι καὶ βίου εἰς ταπεινὰ συνεστάλησαν,
καὶ ὡς ἄριστον ἀπολωλεκότες φύλακα τῆς
δημοτικῆς μερίδος πολλὴν ἄνοιαν ἑαυτῶν ἐπὶ τῇ καταδίκῃ
κατηγόρουν. τούτου δ᾽ αἴτιον ἦν, ὅτι τὰ δόξαντα
τῇ βουλῇ περὶ τῆς κληρουχίας οὐκ ἔπραττον οἱ ὕπατοι, <milestone unit="reiskpage" n="1706" />
δέον αὐτοὺς ἄνδρας τ᾽ ἀποδεῖξαι δέκα τοὺς ὁριοῦντας
τὴν γῆν καὶ γνώμην εἰσηγήσασθαι πόσην τ᾽ αὐτῆς καὶ
<milestone unit="section" n="2" /> τίσι δεήσει νεμηθῆναι. συνῄεσάν τε πολλοὶ κατὰ συστροφὰς
περὶ τῆς ἀπάτης ἑκάστοτε διαλεγόμενοι, καὶ
<pb id="v.3p.251" />
ἐν αἰτίᾳ τοὺς προτέρους εἶχον δημάρχους ὡς προδεδωκότας
τὸ κοινόν: ἐκκλησίαι τε συνεχεῖς ὑπὸ τῶν
τότε δημάρχων ἐγίνοντο καὶ ἀπαιτήσεις τῆς ὑποσχέσεως.
ταῦτα συνιδόντες οἱ ὕπατοι γνώμην ἐποιήσαντο
πολέμων προφάσει τὸ παρακινοῦν ἐν τῇ πόλει μέρος 
καὶ ταραττόμενον καταστεῖλαι: ἔτυχε γὰρ ἐν τῷ αὐτῷ
χρόνῳ λῃστηρίοις τε ὑπὸ τῶν πλησιοχώρων πόλεων
καὶ καταδρομαῖς τισιν ἡ γῆ βλαπτομένη. <milestone unit="section" n="3" />τιμωρίας μὲν 
δὴ τῶν ἀδικούντων ἕνεκα προὔθεσαν τὰ τοῦ πολέμου
σημεῖα, καὶ τὰς δυνάμεις τῆς πόλεως κατέγραφον: οὐ 
προσιόντων δὲ τῇ καταγραφῇ τῶν ἀπόρων ἀδύνατοι
ὄντες τὴν ἐκ τῶν νόμων ἀνάγκην τοῖς ἀπειθοῦσι προσφέρειν:
προειστήκεσαν γὰρ τοῦ πλήθους οἱ δήμαρχοι
<milestone unit="reiskpage" n="1707" />καὶ κωλύσειν ἔμελλον, εἴ τις ἐπιχειρήσειεν ἢ τὰ σώματα
τῶν ἐκλειπόντων τὴν στρατείαν ἄγειν ἢ τὰ χρήματα 
φέρειν: ἀπειλαῖς χρησάμενοι πολλαῖς ὡς οὐκ
ἐπιτρέψοντες τοῖς ἀνασείουσι τὸ πλῆθος, λεληθυῖαν
ὑποψίαν κατέλιπον ὡς δικτάτορα ἀποδείξοντες, ὃς ἔμελλε
καταλύσας τὰς ἄλλας ἀρχὰς τὴν τυραννικὴν καὶ ἀνυπεύθυνον
μόνος ἕξειν ἐξουσίαν. <milestone unit="section" n="4" />ὡς δὲ ταύτην ἔλαβον 
τὴν ὑπόνοιαν οἱ δημοτικοί, δείσαντες, μὴ τὸν Ἄππιον
ἀποδείξωσι πικρὸν ὄντα καὶ χαλεπόν, πάντα πρὸ τούτου πάσχειν ὑπέμενον.
</p></div2>

<div2 type="chapter" n="82" org="uniform" sample="complete">
<p><milestone unit="section" n="1" />
ἐπεὶ δὲ κατεγράφη τὰ στρατεύματα,
παραλαβόντες οἱ ὕπατοι τὰς δυνάμεις ἐξήγαγον ἐπὶ 
τοὺς πολεμίους. Κορνήλιος μὲν οὖν εἰς τὴν Οὐιεντανῶν
χώραν ἐμβαλὼν τὴν ἐγκαταληφθεῖσαν λείαν ἐν
<pb id="v.3p.252" />
αὐτῇ ἀπήλασε, καὶ μετὰ ταῦτα πρεσβευσαμένων τῶν
Οὐιεντανῶν τούς τ᾽ αἰχμαλώτους αὐτοῖς ἀπέλυσε χρημάτων,
καὶ ἀνοχὰς τοῦ πολέμου συνέθετο ἐνιαυσίους.
Φάβιος δὲ τὴν ἑτέραν δύναμιν ἔχων εἰς τὴν Αἰκανῶν <milestone unit="reiskpage" n="1708" />
γῆν ἐνέβαλεν: ἔπειτ᾽ ἐκεῖθεν εἰς τὴν Οὐολούσκων.
<milestone unit="section" n="2" />χρόνον μὲν οὖν τινα οὐ πολὺν ἠνέσχοντο οἱ Οὐολοῦσκοι
διαρπαζομένων αὐτοῖς καὶ κειρομένων τῶν ἀγρῶν:
ἔπειτα καταφρονήσαντες τῶν Ῥωμαίων ὡς οὐ πολλῇ
δυνάμει παρόντων ἐξεβοήθουν ἐκ τῆς Ἀντιατῶν χώρας
τὰ ὅπλα ἁρπάσαντες ἀθρόοι, ταχύτερα μᾶλλον ἢ ἀσφαλέστερα
βουλευσάμενοι. εἰ μὲν οὖν ἔφθασαν ἐσκεδασμένοις
τοῖς Ῥωμαίοις ἐπιφανέντες ἐκ τοῦ ἀπροσδοκήτου,
μεγάλην ἂν αὐτῶν εἰργάσαντο τροπήν: νῦν δὲ
προαισθόμενος τὴν ἔφοδον αὐτῶν ὁ ὕπατος διὰ τῶν
ἀποσταλέντων ἐπὶ τὰς κατασκοπάς, ἀνακλήσει ταχείᾳ
τοὺς ἐν ταῖς προνομαῖς ἐσκεδασμένους ἀναλαβών, τάξιν
αὐτοῖς ἀπέδωκε τὴν εἰς πόλεμον ἁρμόττουσαν. <milestone unit="section" n="3" />τοῖς
δὲ Οὐολούσκοις σὺν καταφρονήσει καὶ θάρσει χωροῦσιν,
ὡς παρὰ δόξαν ἐφάνη συνεστῶσα ἐν κόσμῳ πᾶσα
ἡ τῶν πολεμίων δύναμις, δέος ἐμπίπτει πρὸς τὴν ἀδόκητον
ὄψιν, καὶ τοῦ μὲν κοινοῦ τῆς ἀσφαλείας οὐδεμία
φροντίς, τῆς δ᾽ ἰδίας ἑκάστῳ σωτηρίας πρόνοια. <milestone unit="reiskpage" n="1709" />
ὑποστρέψαντες δὴ ὡς εἶχον ἕκαστοι τάχους ἔφευγον
ἄλλοι κατ᾽ ἄλλας ὁδούς: καὶ οἱ μὲν πλείους ἀπεσώθησαν
εἰς τὴν πόλιν, ὀλίγον δέ τι στῖφος, ὃ μάλιστα
ἦν συντεταγμένον, εἰς ὄρους τινὰ κορυφὴν ἀναδραμὸν
καὶ θέμενον ἐνταῦθα τὰ ὅπλα τὴν ἐπιοῦσαν νύκτα
<pb id="v.3p.253" />
διέμενε: ταῖς δ᾽ ἑξῆς ἡμέραις φρουρὰν περιστήσαντος
τοῦ ὑπάτου τῷ λόφῳ καὶ πάσας διακλείσαντος ὅπλοις
τὰς ἐξόδους, λιμῷ βιασθὲν ὑποχείριον γίνεται καὶ
<milestone unit="section" n="4" />παραδίδωσι τὰ ὅπλα. ὁ δ᾽ ὕπατος τήν τε λείαν, ὅσῃ 
ἐπέτυχε, καὶ τὰ λάφυρα καὶ τοὺς αἰχμαλώτους ἀποδόσθαι 
κελεύσας τοῖς ταμίαις, εἰς τὴν πόλιν ἀπήνεγκε
τὸ ἀργύριον. καὶ μετ᾽ οὐ πολὺν χρόνον ἀναστήσας
τὴν δύναμιν ἐκ τῆς πολεμίας ἀπῆγεν ἐπ᾽ οἴκου τελευτῶντος
ἤδη τοῦ ἔτους. ἐπιστάντων δὲ τῶν ἀρχαιρεσίων
ἔδοξε τοῖς πατρικίοις ἠρεθισμένον ὁρῶσι τὸν 
δῆμον καὶ μεταμελόμενον ἐπὶ τῇ Κασσίου καταδίκῃ,
<milestone unit="reiskpage" n="1710" />διὰ φυλακῆς αὐτὸν ἔχειν, μή τι παρακινήσειε πάλιν
εἰς δεκασμῶν ἐλπίδα καὶ κλήρων διανομῆς ὑπαχθεὶς
ὑπ᾽ ἀνδρὸς δημαγωγῆσαι δυνατοῦ τὸ τῆς ὑπατείας λαβόντος
ἀξίωμα. ἐφαίνετο δ᾽ αὐτοῖς ῥᾷστα κωλυθήσεσθαι 
τούτων τινὸς ὀρεγόμενος, εἰ γένοιτο ὕπατος
ἀνὴρ ἥκιστα δημοτικός. <milestone unit="section" n="5" />βουλευσάμενοι δὴ τοῦτο κελεύουσι 
μετιέναι τὴν ὑπατείαν τὸν ἕτερον τῶν κατηγορησάντων
τοῦ Κασσίου, Καίσωνα Φάβιον ἀδελφὸν
ὄντα τοῦ τότε ὑπατεύοντος Κοΐντου, καὶ ἐκ τῶν ἄλλων 
πατρικίων Λεύκιον Αἰμίλιον ἄνδρα ἀριστοκρατικόν.
τούτων δὲ μετιόντων τὴν ἀρχὴν κωλύειν μὲν οὐχ οἷοί
τ᾽ ἦσαν οἱ δημοτικοί, καταλιπόντες δὲ τὰς ἀρχαιρεσίας
ᾤχοντο ἐκ τοῦ πεδίου. <milestone unit="section" n="6" />τὸ γὰρ τῆς λοχίτιδος ἐκκλησίας 
κῦρος ἐν ταῖς ψηφοφορίαις περὶ τοὺς ἐπιφανεστάτους 
ἦν καὶ τὰ πρῶτα τιμήματα ἔχοντας, καὶ σπάνιόν
τι ἦν, ὃ ἐπεκύρουν οἱ διὰ μέσου: ὁ δὲ τελευταῖος λόχος,
<pb id="v.3p.254" />
ἐν ᾧ τὸ πλεῖστόν τε καὶ ἀπορώτατον τοῦ δημοτικοῦ <milestone unit="reiskpage" n="1711" />
μέρος ἐψηφοφόρει, μιᾶς, ὡς καὶ πρότερον εἴρηταί
μοι, τῆς ἐσχάτης ψήφου κύριος ἦν.
</p></div2>

<div2 type="chapter" n="83" org="uniform" sample="complete">
<p><milestone unit="section" n="1" />
παραλαμβάνουσι δὴ τὴν ὑπατείαν κατὰ
τὸ ἑβδομηκοστόν τε καὶ διακοσιοστὸν ἔτος ἀπὸ τοῦ
συνοικισμοῦ τῆς Ῥώμης Λεύκιος Αἰμίλιος Μαμέρκου
υἱὸς καὶ Καίσων Φάβιος Καίσωνος υἱός, ἄρχοντος
Ἀθήνησι Νικοδήμου. οἷς κατ᾽ εὐχὴν συνέβη μηδὲν
ὑπὸ τῆς πολιτικῆς ἐπιταραχθῆναι διχοστασίας πολέμων
 τὴν πόλιν περιστάντων ἀλλοεθνῶν. <milestone unit="section" n="2" />ἐν ἅπασι μὲν οὖν
ἔθνεσι καὶ τόποις Ἑλλήνων τε καὶ βαρβάρων φιλοῦσιν
αἱ τῶν ἔξωθεν κακῶν ἀνάπαυλαι ἐμφυλίους τε καὶ
ἐνδήμους ἐγείρειν πολέμους, μάλιστα δὲ τοῦτο πάσχουσιν,
ὅσοι πολεμιστὴν καὶ κακόπαθον αἱροῦνται
βίον ἐλευθερίας τε καὶ ἡγεμονίας πόθῳ. χαλεπαὶ γὰρ
αἱ μαθοῦσαι τοῦ πλείονος ἐφίεσθαι φύσεις ἐξειργόμεναι
τῶν συνήθων ἔργων καρτερεῖν: καὶ διὰ τοῦτο
οἱ φρονιμώτατοι τῶν ἡγεμόνων ἀεί τινας ἐκ τῶν ἀλλοεθνῶν
ἀναζωπυροῦσιν ἔχθρας, κρείττονας ἡγούμενοι
 τῶν ἐντοπίων πολέμων τοὺς ἀλλοδαπούς. <milestone unit="section" n="3" />τότε δ᾽ οὖν, <milestone unit="reiskpage" n="1712" />
ὥσπερ ἔφην, κατὰ δαίμονα τοῖς ὑπάτοις συνέπεσον αἱ
τῶν ὑπηκόων ἐπαναστάσεις. Οὐολοῦσκοι γάρ, εἴτε τῇ
πολιτικῇ Ῥωμαίων κινήσει πιστεύσαντες ὡς ἐκπεπολεμωμένου
τοῦ δημοτικοῦ πρὸς τοὺς ἐν τέλει, εἴτε τῆς
προτέρας ἥττης ἀμαχητὶ γενομένης αἰσχύνῃ παροξυνθέντες,
<add>εἴτ᾽ ἐπὶ</add> ταῖς ἑαυτῶν δυνάμεσι πολλαῖς οὔσαις
μέγα φρονήσαντες, <milestone unit="section" n="4" /> εἴτε διὰ ταῦτα πάντα πολεμεῖν
<pb id="v.3p.255" />
Ῥωμαίοις διέγνωσαν, καὶ συναγαγόντες ἐξ ἁπάσης πόλεως
τὴν νεότητα, μέρει μέν τινι τῆς δυνάμεως ἐπὶ
τὰς Ἑρνίκων τε καὶ Λατίνων πόλεις ἐστράτευσαν, τῇ
δὲ λοιπῇ, ἣ πλείστη τ᾽ ἦν καὶ κρατίστη, τοὺς ἐπὶ τὰς
πόλεις σφῶν ἥξοντας δέχεσθαι ἤμελλον. ταῦτα μαθοῦσι 
Ῥωμαίοις ἔδοξε διχῇ νέμειν τὰς δυνάμεις καὶ
τῇ μὲν ἑτέρᾳ τὴν Ἑρνίκων τε καὶ Λατίνων διὰ φυλακῆς
ἔχειν, τῇ δ᾽ ἑτέρᾳ τὴν Οὐολούσκων λεηλατεῖν.
</p></div2>

<div2 type="chapter" n="84" org="uniform" sample="complete">
<p><milestone unit="section" n="1" />
<milestone unit="reiskpage" n="1713" />διακληρωσαμένων δὲ τῶν ὑπάτων τὰς
δυνάμεις, ὡς ἔστιν αὐτοῖς ἔθος, τὸ μὲν ἐπικουρεῖν 
μέλλον τοῖς συμμάχοις στράτευμα Καίσων Φάβιος παρέλαβε,
θάτερον δὲ Λεύκιος ἔχων ἐπὶ τὴν Ἀντιατῶν
ἦγε πόλιν. γενόμενος δὲ πλησίον τῶν ὁρίων καὶ κατιδὼν
τὰς τῶν πολεμίων δυνάμεις, τότε μὲν ἀντικατεστρατοπέδευσεν
ἐπὶ λόφου, ταῖς δ᾽ ἑξῆς ἡμέραις 
ἐξιόντων εἰς τὸ πεδίον τῶν πολεμίων θαμινὰ καὶ προκαλουμένων
εἰς μάχην, ἡνίκα τὸν οἰκεῖον ἔχειν καιρὸν
ὑπελάμβανεν, ἐξῆγε τὰς δυνάμεις: καὶ πρὶν εἰς χεῖρας
ἐλθεῖν παρακλήσει τε πολλῇ καὶ ἐπικελεύσει χρησάμενος,
ἐκέλευσε σημαίνειν τὸ πολεμικόν: καὶ οἱ στρατιῶται 
τὸ σύνηθες ἀλαλάξαντες ἀθρόοι κατὰ σπείρας
τε καὶ κατὰ λόχους συνέβαλλον. <milestone unit="section" n="2" />ὡς δὲ τὰς λόγχας 
καὶ τὰ σαυνία καὶ ὅσα εἶχον ἑκηβόλα ἐξανάλωσαν, σπασάμενοι
τὰ ξίφη συρράττουσιν ἀλλήλοις ἴσῃ τόλμῃ τε
καὶ ἐπιθυμίᾳ τοῦ ἀγῶνος ἑκάτεροι χρώμενοι: ἦν τε, 
ὡς καὶ πρότερον ἔφην, παραπλήσιος αὐτοῖς ὁ τοῦ
<milestone unit="reiskpage" n="1714" />ἀγῶνος τρόπος, καὶ οὔτε ἡ σοφία καὶ ἡ ἐμπειρία Ῥωμαίων
περὶ τὰς μάχας, ᾗ χρώμενοι τὰ πολλὰ ἐπεκράτουν,
<pb id="v.3p.256" />
οὔτε τὸ καρτερικὸν καὶ ταλαίπωρον ἐν τοῖς πόνοις
διὰ πολλῶν ἠσκημένον ἀγώνων ἐπεκράτει: τὰ γὰρ
αὐτὰ καὶ περὶ τοὺς πολεμίους ἦν, ἐξ οὗ Μάρκιον
ἡγεμόνα Ῥωμαίων οὐ τὸν ἀφανέστατον στρατηλάτην
ἔσχον: ἀλλ᾽ ἀντεῖχον ἑκάτεροι τῆς χώρας, ἐν ᾗ τὸ πρῶτον
ἔστησαν οὐχ ὑφιέμενοι. <milestone unit="section" n="3" />ἔπειτα κατὰ μικρὸν οἱ
Οὐολοῦσκοι ὑπεχώρουν ἐν κόσμῳ τε καὶ τάξει δεχόμενοι
τοὺς Ῥωμαίους. στρατήγημα δὲ τοῦτ᾽ ἦν, ἵνα
διασπάσωσί τ᾽ αὐτῶν τὰς τάξεις καὶ ἐξ ὑπερδεξιοῦ γένωνται
χωρίου.
</p></div2>

<div2 type="chapter" n="85" org="uniform" sample="complete">
<p><milestone unit="section" n="1" />
οἱ δ᾽ ὑπολαβόντες αὐτοὺς ἄρχειν φυγῆς
ἠκολούθουν βάδην μὲν ἀπιοῦσι καὶ αὐτοὶ σὺν κόσμῳ <milestone unit="reiskpage" n="1715" />
ἑπόμενοι, ἐπειδὴ δὲ δρόμῳ χωροῦντας ἐπὶ τὸν χάρακα
ἐθεάσαντο, ταχείᾳ καὶ αὐτοὶ διώξει καὶ ἀσυντάκτῳ
χρώμενοι. οἱ δὲ δὴ τελευταῖοί τε καὶ ὀπισθοφυλακοῦντες
λόχοι νεκρούς τ᾽ ἐσκύλευον, ὡς κεκρατηκότες
ἤδη τῶν πολεμίων, καὶ ἐφ᾽ ἁρπαγὴν τῆς χώρας ἐτράποντο.
<milestone unit="section" n="2" />μαθόντες δ᾽ οἱ Οὐολοῦσκοι ταῦτ᾽ οἵ τε δόξαν
παρασχόντες φυγῆς, ἐπειδὴ τοῖς ἐρύμασι τοῦ χάρακος
ἐπλησίασαν, ὑποστραφέντες ἔστησαν, καὶ οἱ καταλειφθέντες
ἐν τῷ στρατοπέδῳ τὰς πύλας ἀναπετάσαντες
ἐξέδραμον ἀθρόοι κατὰ πολλὰ μέρη: γίνεταί τ᾽ αὐτῶν
παλίντροπος ἡ μάχη: οἱ μὲν γὰρ διώκοντες ἔφευγον,
οἱ δὲ φεύγοντες ἐδίωκον. ἔνθα πολλοὶ καὶ ἀγαθοὶ
Ῥωμαίων θνήσκουσιν οἷα εἰκὸς ὠθούμενοι κατὰ πρανοῦς
χωρίου καὶ ὑπὸ πολλῶν ὀλίγοι κυκλωθέντες.
<milestone unit="section" n="3" />ἀδελφὰ δὲ τούτοις ἔπασχον, ὅσοι πρὸς σκῦλά τε καὶ
<pb id="v.3p.257" />
ἁρπαγὰς τραπόμενοι τὸ ἐν κόσμῳ τε καὶ τάξει ὑποχωρεῖν
<milestone unit="reiskpage" n="1716" />ἀφῃρέθησαν: καὶ γὰρ <add>καὶ</add> οὗτοι καταληφθέντες
ὑπὸ τῶν πολεμίων οἱ μὲν ἐσφάγησαν, οἱ δ᾽ αἰχμάλωτοι
ἐλήφθησαν. ὅσοι δὲ τούτων τε καὶ τῶν ἀπὸ
τοῦ ὄρους ἀπαραχθέντων διεσώθησαν, ὀψὲ τῆς ὥρας 
τῶν ἱππέων αὐτοῖς ἐπιβοηθησάντων, ἀπῆλθον ἐπὶ τὸν
χάρακα. ἐδόκει τ᾽ αὐτοῖς συλλαβέσθαι τοῦ μὴ πασσυδὶ
διαφθαρῆναι χειμὼν πολὺς ἐξ οὐρανοῦ καταρραγεὶς
καὶ σκότος, οἷον ἐν ταῖς βαθείαις ὁμίχλαις γίνεται,
ὃ τοῖς πολεμίοις ὄκνον τῆς ἐπὶ πλέον διώξεως 
παρέσχεν οὐ δυναμένοις τὰ πόρρω καθορᾶν. <milestone unit="section" n="4" />τῇ δ᾽ 
ἐπιούσῃ νυκτὶ ἀναστήσας τὴν στρατιὰν ὁ ὕπατος ἀπῆγε
σιγῇ καὶ ἐν κόσμῳ, λαθεῖν τοὺς πολεμίους προνοούμενος:
καὶ κατεστρατοπέδευσε παρὰ πόλει λεγομένῃ
Λογγόλᾳ περὶ δείλην ὀψίαν, γήλοφον ἱκανὸν ἐρύκειν 
τοὺς ἐπιόντας ἐκλεξάμενος. ἔνθα ὑπομένων τούς τε
ὑπὸ τραυμάτων κάμνοντας ἀνεκτᾶτο θεραπείαις, καὶ
τοὺς ἀδημονοῦντας ἐπὶ τῇ παραδόξῳ τοῦ πάθους αἰσχύνῃ
παραμυθούμενος ἀνελάμβανε.
</p></div2>

<div2 type="chapter" n="86" org="uniform" sample="complete">
<p><milestone unit="section" n="1" />
<milestone unit="reiskpage" n="1717" />Ῥωμαῖοι μὲν οὖν ἐν τούτοις ἦσαν: Οὐολοῦσκοι 
δ᾽, ἐπειδὴ ἡμέρα τ᾽ ἐγένετο καὶ ἔγνωσαν τοὺς
πολεμίους ἐκλελοιπότας τὸν χάρακα, προσελθόντες κατεστρατοπέδευσαν.
σκυλεύσαντες δὲ τοὺς τῶν πολεμίων
νεκροὺς καὶ τοὺς ἡμιθνῆτας, οἷς σωθήσεσθαι ἐλπὶς ἦν,
ἀνελόμενοι ταφάς τε ποιησάμενοι τῶν σφετέρων νεκρῶν, 
<pb id="v.3p.258" />
εἰς τὴν ἐγγυτάτω πόλιν Ἄντιον ἀνέζευξαν: ἔνθα
παιανίζοντες ἐπὶ τῇ νίκῃ καὶ θύοντες ἐν ἅπασιν ἱεροῖς
εἰς εὐπαθείας καὶ ἡδονὰς ταῖς ἑξῆς ἡμέραις ἐτράποντο.
<milestone unit="section" n="2" />εἰ μὲν οὖν ἐπὶ τῆς τότε νίκης διέμειναν καὶ μηδὲν
ἐπεξειργάσαντο, καλὸν ἂν αὐτοῖς εἰλήφει τέλος ὁ
ἀγών. Ῥωμαῖοι γὰρ οὐκ ἂν ὑπέμειναν ἔτι προελθεῖν
ἐκ τοῦ χάρακος ἐπὶ πολέμῳ, ἀγαπητὸν δ᾽ ἂν <add>ἦν</add>, εἰ
ἀπῆλθον ἐκ τῆς πολεμίας, κρείττονα τοῦ προδήλου
θανάτου τὴν ἄδοξον ἡγησάμενοι φυγήν. νῦν δὲ τοῦ
πλείονος ὀρεγόμενοι καὶ τὴν ἐκ τῆς προτέρας νίκης
δόξαν ἀπέβαλον. <milestone unit="section" n="3" />ἀκούοντες γὰρ παρά τε κατασκόπων <milestone unit="reiskpage" n="1718" />
καὶ τῶν ἐκ τοῦ χάρακος ἀποδεδρακότων, ὅτι κομιδῇ
τ᾽ εἰσὶν οἱ σωθέντες Ῥωμαίων ὀλίγοι καὶ τούτων οἱ
πλείους τραυματίαι, πολλὴν αὐτῶν ἐποιήσαντο καταφρόνησιν,
καὶ αὐτίκα τὰ ὅπλα ἁρπάσαντες ἔθεον ἐπ᾽
αὐτούς. πολὺ δὲ καὶ τὸ ἄνοπλον αὐτοῖς ἐκ τῆς πόλεως
εἵπετο κατὰ θέαν τοῦ ἀγῶνος καὶ ἅμα ἐφ᾽ ἁρπαγήν
τε καὶ ὠφέλειαν. <milestone unit="section" n="4" />ἐπεὶ δὲ προσβαλόντες τῷ λόφῳ
τόν τε χάρακα περιέστησαν καὶ τὰ περισταυρώματα
διασπᾶν ἐπεχείρουν, πρῶτοι μὲν οἱ τῶν Ῥωμαίων ἱππεῖς
πεζοὶ μαχόμενοι διὰ τὴν τοῦ χωρίου φύσιν ἐξέδραμον
ἐπ᾽ αὐτούς, ἔπειτα τούτων κατόπιν οἱ καλούμενοι <milestone unit="reiskpage" n="1719" />
τριάριοι πυκνώσαντες τοὺς λόχους: οὗτοι δ᾽
εἰσὶν οἱ πρεσβύτατοι τῶν στρατευομένων, οἷς τὰ στρατόπεδα
<pb id="v.3p.259" />
ἐπιτρέπουσι φυλάττειν, ὅταν ἐξίωσιν εἰς τὴν
μάχην, καὶ ἐφ᾽ οὓς τελευταίους, ὅταν ἀθρόα γένηται
τῶν ἐν ἀκμῇ φθορά, σπανίζοντες ἑτέρας ἐπικουρίας
καταφεύγουσι διὰ τὴν ἀνάγκην. οἱ δ᾽ Οὐολοῦσκοι 
<milestone unit="section" n="5" />κατ᾽ ἀρχὰς μὲν ἐδέξαντο τὴν ἔφοδον αὐτῶν καὶ μέχρι 
πολλοῦ διέμενον ἐκθύμως ἀγωνιζόμενοι, ἔπειτα διὰ
τὴν τοῦ χωρίου φύσιν μειονεκτοῦντες ὑπεχώρουν, καὶ
τέλος ὀλίγα μὲν τοὺς πολεμίους καὶ οὐκ ἄξια λόγου
ἐργασάμενοι, πλείω δ᾽ αὐτοὶ παθόντες κακὰ ὑπεχώρησαν
εἰς τὸ πεδίον. ἔνθα καταστρατοπεδευσάμενοι 
ταῖς ἑξῆς ἡμέραις ἐξέταττον τὴν δύναμιν καὶ προὐκαλοῦντο
τοὺς Ῥωμαίους εἰς μάχην, οἱ δ᾽ οὐκ ἀντεξῄεσαν.
<milestone unit="section" n="6" />ὡς δὲ τοῦτ᾽ εἶδον καταφρονήσαντες αὐτῶν οἱ 
Οὐολοῦσκοι συνεκάλουν ἐκ τῶν πόλεων δυνάμεις καὶ
παρεσκευάζοντο ὡς ἐξελοῦντες πολυχειρίᾳ τὸ φρούριον: 
ῥᾳδίως τ᾽ ἂν ἐξειργάσαντο μέγα ἔργον ὑπάτου τε καὶ
<milestone unit="reiskpage" n="1720" />Ῥωμαϊκῆς δυνάμεως ἢ βίᾳ κρατήσαντες ἢ καὶ ὁμολογίαις:
οὐδὲ γὰρ τῶν ἐπιτηδείων ἔτι εὐπόρει τὸ χωρίον:
ἔφθη δὲ πρότερον ἐπικουρία Ῥωμαίοις ἐλθοῦσα,
ὑφ᾽ ἧς ἐκωλύθησαν οἱ Οὐολοῦσκοι τὸ κάλλιστον ἐπιθεῖναι 
τῷ πολέμῳ τέλος. <milestone unit="section" n="7" />ὁ γὰρ ἕτερος τῶν ὑπάτων 
Καίσων Φάβιος μαθών, ἐν αἷς ἦν τύχαις ἡ παραταξαμένη
Οὐολούσκοις δύναμις, ἐβούλετο μὲν ὡς εἶχε τάχους
ἅπασαν ἄγων τὴν δύναμιν εὐθὺς ἐπιέναι τοῖς
πολιορκοῦσι τὸ φρούριον. ὡς δ᾽ οὐκ ἐγίνετο αὐτῷ 
θυομένῳ τε καὶ οἰωνοῖς χρωμένῳ τὰ ἱερὰ καλά, ἀλλ᾽
<pb id="v.3p.260" />
ἠναντιοῦτο πρὸς τὰς ἐξόδους αὐτοῦ τὸ δαιμόνιον, αὐτὸς
μὲν ὑπέμεινε, τὰς δὲ κρατίστας ἐπιλεξάμενος
σπείρας ἀπέστειλε τῷ συνάρχοντι. <milestone unit="section" n="8" />αἱ δὲ διά τ᾽ ὀρῶν
ἀφανῶς καὶ νύκτωρ τὰ πολλὰ ποιησάμεναι τὰς ὁδοὺς
εἰσῆλθον εἰς τὸν χάρακα τοὺς πολεμίους λαθοῦσαι. ὁ
μὲν οὖν Αἰμίλιος θρασύτερος ἐγεγόνει τῇ παρουσίᾳ
τῶν συμμάχων, οἱ δὲ πολέμιοι τῷ τε πλήθει τῷ σφετέρῳ <milestone unit="reiskpage" n="1721" />
εἰκῆ πίσυνοι καὶ διὰ τὸ μὴ ἐπεξιέναι τοὺς Ῥωμαίους
εἰς μάχην ἐπαρθέντες ἀνέβαινον ἐπὶ τὸ ὄρος
πυκνώσαντες τοὺς λόχους: καὶ οἱ Ῥωμαῖοι παρέντες
αὐτοὺς ἀναβῆναι καθ᾽ ἡσυχίαν καὶ πολλὰ πονεῖν περὶ
τῷ σταυρώματι ἐάσαντες, ἐπειδὴ τὰ σημεῖα ἤρθη τῆς
μάχης διασπάσαντες κατὰ πολλὰ μέρη τὸν χάρακα ἐμπίπτουσιν
αὐτοῖς: καὶ οἱ μὲν εἰς χεῖρας καταστάντες
τοῖς ξίφεσιν ἐμάχοντο, οἱ δ᾽ ἀπὸ τῶν ἐρυμάτων λίθοις
τε καὶ σαυνίοις καὶ λόγχαις τοὺς ἐπιόντας ἔβαλλον,
βέλος δ᾽ οὐδὲν ἄσκοπον ἦν πεπιλημένων γ᾽ ἐν
βραχεῖ χωρίῳ πολλῶν. <milestone unit="section" n="9" />ἀπαράττονται δὴ τοῦ λόφου
πολλοὺς σφῶν ἀποβαλόντες οἱ Οὐολοῦσκοι καὶ εἰς φυγὴν
ὁρμήσαντες μόγις εἰς τὸν ἴδιον ἀποσώζονται χάρακα.
Ῥωμαῖοι δ᾽ ὡς ἐν ἀσφαλείᾳ τέως ὄντες ἤδη
κατέβαινον ἐπὶ τοὺς ἀγροὺς αὐτῶν: ἐξ ὧν ἐπισιτισμοὺς
καὶ τἆλλα, ὅσων σπάνις ἦν ἐν τῷ χάρακι, ἐλάμβανον.
</p></div2>

<div2 type="chapter" n="87" org="uniform" sample="complete">
<p><milestone unit="section" n="1" />
ἐπειδὴ δὲ καθῆκεν ὁ τῶν ἀρχαιρεσιῶν <milestone unit="reiskpage" n="1722" />
<pb id="v.3p.261" />
καιρός, ὁ μὲν Αἰμίλιος ἔμεινεν ἐπὶ στρατοπέδου δι᾽ αἰσχύνης ἔχων ἐπὶ συμφοραῖς οὐκ εὐσχήμοσιν εἰς τὴν
πόλιν εἰσελθεῖν τὸ κράτιστον ἀπολωλεκὼς τῆς στρατιᾶς.
ὁ δὲ συνύπατος αὐτοῦ τοὺς ὑφ᾽ ἑαυτὸν ἄρχοντας
ἐπὶ στρατοπέδου καταλιπὼν εἰς τὴν Ῥώμην ᾤχετο: καὶ 
συγκαλέσας τὸν ὄχλον ἐπὶ τὰς ἀρχαιρεσίας, οἷς μὲν ὁ
δῆμος ἐβούλετο δοθῆναι τὴν ὑπατείαν ἀνδράσιν ἐκ
τῶν ὑπατευκότων, οὐ προὔθηκε τὴν ψηφοφορίαν, ἐπειδὴ
οὐδ᾽ αὐτοὶ μετῄεσαν τὴν ἀρχὴν ἑκόντες, ὑπὲρ δὲ τῶν
μετιόντων τούς τε λόχους ἐκάλεσε καὶ τὰς ψήφους 
ἀνέδωκεν. <milestone unit="section" n="2" />οὗτοι δ᾽ ἦσαν, οὓς ἡ βουλὴ προείλετο καὶ 
οἷς παραγγέλλειν τὴν ἀρχὴν ἐκέλευσεν, οὐ σφόδρα τῷ
δήμῳ κεχαρισμένοι. καὶ ἀπεδείχθησαν εἰς τὸν ἐπιόντα
ἐνιαυτὸν ὕπατοι ὅ τε νεώτερος ἀδελφὸς τοῦ προθέντος
τὰς ἀρχαιρεσίας ὑπάτου, Μάρκος Φάβιος Καίσωνος 
<milestone unit="reiskpage" n="1723" />υἱός, καὶ Λεύκιος Οὐαλέριος Μάρκου υἱός, ὁ τὸν τρὶς
ὑπατεύσαντα Κάσσιον κρίνας ἐπὶ τῇ τυραννίδι καὶ
<milestone unit="section" n="3" />ἀποκτείνας. οὗτοι τὴν ἀρχὴν παραλαβόντες ὑπὲρ τῶν 
ἀποθανόντων ἐν τῷ πρὸς Ἀντιάτας πολέμῳ στρατιωτῶν
ἠξίουν ἑτέρους καταγράφειν, ἵνα τὸ ἐλλιπὲς ἀναπληρωθῇ 
τῶν λόχων. καὶ δόγμα ποιησάμενοι βουλῆς
προὔγραψαν ἡμέραν, ἐν ᾗ παρεῖναι τοὺς ἔχοντας ἡλικίαν
στρατεύσιμον ἔδει. μετὰ τοῦτο θόρυβος ἦν πολὺς
κατὰ τὴν πόλιν, καὶ λόγοι τῶν πενεστάτων στασιώδεις
οὐκ ἀξιούντων οὔτε βουλῆς δόγμασιν ὑπηρετεῖν οὔτε 
ὑπάτων ἐξουσίᾳ πειθαρχεῖν, ὅτι τὰς περὶ τῆς κληρουχίας
<pb id="v.3p.262" />
ὑποσχέσεις ἐψεύσαντο πρὸς αὐτούς: συνιόντες τε
κατὰ πλῆθος ἐπὶ τοὺς δημάρχους ὠνείδιζον αὐτοῖς προδοσίαν
καὶ κατεβόων ἐπικαλούμενοι τὴν ἐξ ἐκείνων
συμμαχίαν. <milestone unit="section" n="4" />τοῖς μὲν οὖν ἄλλοις οὐκ ἐδόκει καιρὸς
ἁρμόττων εἶναι πολέμου συνεστῶτος ὑπερορίου τὰς πολιτικὰς <milestone unit="reiskpage" n="1724" />
ἔχθρας ἀναζωπυρεῖν, εἷς δέ τις ἐξ αὐτῶν
Γάϊος Μαίνιος οὐκ ἔφη προδώσειν τοὺς δημοτικούς,
οὐδ᾽ ἐπιτρέψειν τοῖς ὑπάτοις στρατιὰν καταγράφειν,
ἐὰν μὴ πρότερον ἀποδείξωσι τοὺς ὁριστὰς τῆς δημοσίας
γῆς καὶ τὸ περὶ τῆς κληρουχίας ψήφισμα γράψαντες
εἰς τὸν δῆμον ἐξενέγκωσιν. ἀντιλεγόντων δὲ πρὸς
ταῦτα τῶν ὑπάτων καὶ πρόφασιν ποιουμένων τοῦ μηθὲν
αὐτῷ συγχωρεῖν, ὧν ἠξίου, τὸν ἐν χερσὶν ὄντα
πόλεμον, οὐκ ἔφη προσέξειν αὐτοῖς τὸν νοῦν, ἀλλὰ
<milestone unit="section" n="5" /> κωλύσειν ἁπάσῃ δυνάμει τὴν καταγραφήν. καὶ ἐποίει
ταῦτα: οὐ μὴν ἴσχυσέ γε μέχρι τέλους. οἱ γὰρ ὕπατοι
προελθόντες ἔξω τῆς πόλεως ἐν τῷ παρακειμένῳ πεδίῳ
τοὺς στρατηγικοὺς δίφρους ἔθηκαν: ἐνταῦθα καὶ τὸν
στρατιωτικὸν ἐποιοῦντο κατάλογον, καὶ τοὺς οὐχ ὑπακούοντας
τοῖς νόμοις, ἐπειδὴ αὐτοὺς ἄγειν οὐχ οἷοί τ᾽
ἦσαν, εἰς χρήματα ἐζημίουν: ὅσοις μὲν χωρία ὑπῆρχεν,
ἐκκόπτοντες ταῦτα καὶ τὰς αὐλὰς καθαιροῦντες: ὅσων <milestone unit="reiskpage" n="1725" />
δὲ γεωργικὸς ὁ βίος ἦν ἐν ἀλλοτρίοις κτήμασι, τούτων
ἄγοντές τε καὶ φέροντες τὰ παρεσκευασμένα πρὸς
τὴν ἐργασίαν ζεύγη τε βοϊκὰ καὶ βοσκήματα καὶ ὑποζύγια
ἀχθοφόρα καὶ σκεύη παντοῖα, οἷς γῆ τ᾽ ἐξεργάζεται
καὶ καρποὶ συγκομίζονται. <milestone unit="section" n="6" />ὁ δὲ κωλύων τὴν
καταγραφὴν δήμαρχος οὐθὲν ἔτι ποιεῖν ἦν δυνατός.
<pb id="v.3p.263" />
οὐδενὸς γάρ εἰσι τῶν ἔξω τῆς πόλεως οἱ τὴν δημαρχικὴν
ἔχοντες ἐξουσίαν κύριοι: περιγέγραπται γὰρ αὐτῶν
τὸ κράτος τοῖς τείχεσι, καὶ οὐδὲ ἀπαυλισθῆναι
τῆς πόλεως αὐτοῖς θέμις, ὅτι μὴ πρὸς ἕνα καιρόν, ἐν
ᾧ πᾶσαι θύουσιν αἱ τῆς πόλεως ἀρχαὶ κοινὴν ὑπὲρ 
τοῦ Λατίνων ἔθνους τῷ Διὶ θυσίαν ἐπὶ τὸ Ἀλβανῶν
ὄρος ἀναβαίνουσαι. <milestone unit="section" n="7" />τοῦτο διαμένει μέχρι τῶν καθ᾽ 
ἡμᾶς χρόνων τὸ ἔθος, τὸ μηθενὸς εἶναι τῶν ἔξω τῆς
πόλεως τοὺς δημάρχους κυρίους: καὶ δὴ καὶ τὸν ἐμφύλιον
Ῥωμαίων πόλεμον <add>τὸν</add> ἐπὶ τῆς ἐμῆς ἡλικίας, 
<milestone unit="reiskpage" n="1726" />ὃς μέγιστος τῶν πρὸ αὐτοῦ πολέμων ἐγένετο, ἡ
κινήσασα πρόφασις ἐπὶ πολλαῖς ἄλλαις δόξασα μείζων
εἶναι καὶ <add>μόνη</add> ἀποχρῶσα διαστῆσαι τὴν πόλιν ἥδε
ἦν, ὅτι τῶν δημάρχων τινὲς ἐξεληλάσθαι τῆς πόλεως
αἰτιώμενοι βίᾳ πρὸς τοῦ τότε κατέχοντος τὰ κατὰ τὴν 
Ἰταλίαν ἡγεμόνος, ἵνα μηδενὸς εἶεν ἔτι κύριοι, ἐπὶ
τὸν ἐν τῇ Γαλατίᾳ τὰ στρατόπεδα κατέχοντα ὡς οὐκ
ἔχοντες, ὅποι τράπωνται, κατέφυγον. <milestone unit="section" n="8" />ὁ δὲ τῇ προφάσει 
ταύτῃ χρησάμενος, ὡς ἀρχῇ δήμου παναγεῖ τὸ
κράτος ἀφαιρεθείσῃ παρὰ τοὺς ὅρκους τῶν προγόνων 
αὐτὸς ὁσίως καὶ σὺν δίκῃ βοηθῶν αὐτός τε σὺν τοῖς
ὅπλοις ἦλθεν εἰς τὴν πόλιν καὶ τοὺς ἄνδρας ἐπὶ τὴν
ἀρχὴν κατήγαγε.
</p></div2>

<div2 type="chapter" n="88" org="uniform" sample="complete">
<p><milestone unit="section" n="1" />
τότε δ᾽ οὖν οἱ δημόται τῆς δημαρχικῆς
ἐξουσίας οὐδὲν ἀπολαύοντες ὑφεῖντο τοῦ θράσους 
<milestone unit="reiskpage" n="1727" />καὶ προσιόντες τοῖς ἐπὶ τῆς στρατολογίας τεταγμένοις
<pb id="v.3p.264" />
τὸν ἱερὸν ὅρκον ὤμνυσαν, καὶ ὑπὸ τὰς σημαίας κατεγράφοντο.
ἐπεὶ δὲ τὸ ἐλλιπὲς τῶν λόχων ἐξεπληρώθη,
διεκληρώσαντο τὰς ἡγεμονίας τῶν στρατοπέδων
οἱ ὕπατοι: καὶ ὁ μὲν Φάβιος τὴν ἐπὶ τῇ βοηθείᾳ τῶν
συμμάχων ἀποσταλεῖσαν δύναμιν παρελάμβανεν, ὁ δὲ
Οὐαλέριος τὴν ἐν Οὐολούσκοις στρατοπεδεύουσαν ἄγων
τοὺς νεωστὶ καταγραφέντας. <milestone unit="section" n="2" />μαθοῦσι δὲ τὴν παρουσίαν
αὐτοῦ τοῖς πολεμίοις ἐδόκει στρατιάν θ᾽ ἑτέραν
μεταπέμπεσθαι καὶ ἐν ἰσχυροτέρῳ τὸ στρατόπεδον ποιήσασθαι
χωρίῳ καὶ μηδὲν ἐκ τοῦ καταφρονεῖν αὐτῶν
ἔτι προπετὲς κινδύνευμα ὡς πρότερον ὑπομένειν. ἐγεγόνει
ταῦτα διὰ ταχέων, ἀμφοτέροις τε παρέστη τοῖς
ἡγεμόσι τῶν δυνάμεων ὁμοία περὶ τοῦ πολέμου γνώμη,
τὰ ἑαυτῶν φυλάττειν ἐρύματα, ἐάν τις ἐπίῃ, τοῖς δὲ
τῶν πολεμίων ὡς βίᾳ κρατηθησομένοις μὴ ἐπιχειρεῖν.
<milestone unit="section" n="3" />καὶ ὁ διὰ μέσου χρόνος οὐκ ὀλίγος ἐγένετο φόβῳ τῶν
ἐπιχειρήσεων τριβόμενος: οὐ μέντοι καὶ εἰς τέλος γε
διαμένειν ἐν τοῖς ἐγνωσμένοις ἐδυνήθησαν. ὁπότε γὰρ <milestone unit="reiskpage" n="1728" />
ἐπισιτισμοῦ χάριν ἢ τῶν ἄλλων ἐπιτηδείων τινός, ὧν
ἀμφοτέροις ἔδει, μοῖρά τις ἀποσταλείη τῆς στρατιᾶς,
συμβολαί τ᾽ αὐτῶν ἐγίνοντο καὶ πληγαί, καὶ τὸ νικᾶν
οὐκ ἀεὶ παρὰ τοῖς αὐτοῖς ἔμενε: πολλάκις δὲ συμπλεκομένων
ἀλλήλοις ἀπέθνησκόν τ᾽ οὐκ ὀλίγοι καὶ τραυματίαι
πλείους ἐγίνοντο. <milestone unit="section" n="4" />τοῖς μὲν οὖν Ῥωμαίοις τὸ
ἀπαναλούμενον τῆς στρατιᾶς οὐδεμία ποθὲν ἐπικουρία
<pb id="v.3p.265" />
ἐξεπλήρου, τὸ δὲ τῶν Οὐολούσκων στρατόπεδον ἄλλων
ἐπ᾽ ἄλλοις ἡκόντων πολλὴν αὔξησιν ἐλάμβανε: καὶ
τούτῳ ἐπαρθέντες οἱ ἡγεμόνες ἐξῆγον ἐκ τοῦ χάρακος
τὴν δύναμιν ὡς εἰς μάχην.
</p></div2>

<div2 type="chapter" n="89" org="uniform" sample="complete">
<p><milestone unit="section" n="1" />
ἐξελθόντων δὲ καὶ τῶν Ῥωμαίων 
καὶ παραταξαμένων ἰσχυρὰ μάχη γίνεται καὶ ἱππέων
καὶ πεζῶν καὶ ψιλῶν ἴσῃ πάντων χρωμένων προθυμίᾳ
τε καὶ ἐμπειρίᾳ, καὶ τὸ νικᾶν ἑκάστου παρ᾽ ἑαυτὸν
μόνον τιθεμένου: <milestone unit="section" n="2" />ὡς δὲ νεκροί τ᾽ αὐτῶν πολλοὶ ἑκατέρωθεν, 
ἐν ᾧ ἐτάχθησαν χωρίῳ, πεσόντες ἔκειντο, 
<milestone unit="reiskpage" n="1729" />καὶ ἡμιθνῆτες ἔτι πλείους <del status="unremarkable">τῶν νεκρῶν</del>, οἱ δὲ παρὰ
τὸν ἀγῶνα καὶ τὰ δεινὰ ἔτι διαμένοντες ὀλίγοι ἦσαν,
καὶ οὐδὲ οὗτοι δρᾶν τὰ πολέμου ἔργα δυνάμενοι βαρυνόντων
μὲν αὐτοῖς τῶν σκεπαστηρίων τὰς εὐωνύμους
χεῖρας διὰ πλῆθος τῶν ἐμπεπηγότων βελῶν, καὶ οὐκ 
ἐώντων ὑπομένειν τὰς προσβολάς, τετραμμένων δὲ
τῶν ἐγχειριδίων τὰς ἀκμάς, ἔστι δ᾽ ὧν καὶ κατεαγότων
ὅλων, οἷς οὐθὲν ἔτι ἦν χρῆσθαι, τοῦ τε κόπου,
ὃς δι᾽ ὅλης ἡμέρας ἀγωνιζομένοις αὐτοῖς πολὺς ἐγεγόνει,
παραλύοντος τὰ νεῦρα καὶ τὰς πληγὰς ἀσθενεῖς 
ποιοῦντος, ἱδρῶτος δὲ καὶ δίψης καὶ ἄσθματος,
οἷα ἐν πνιγηρᾷ ὥρᾳ ἔτους τοῖς πολὺν χρόνον ἀγωνιζομένοις
συμπίπτειν φιλεῖ, παρ᾽ ἀμφοτέροις γινομένων,
τέλος οὐδὲν ἔλαβεν ἀξιόλογον ἡ μάχη, ἀλλ᾽ ἀγαπητῶς
<pb id="v.3p.266" />
ἀμφότεροι τῶν στρατηγῶν ἀνακαλουμένων ἀπῆλθον
ἐπὶ τοὺς ἑαυτῶν χάρακας: καὶ οὐκέτι μετὰ τοῦτ᾽ ἐξῄεσαν <milestone unit="reiskpage" n="1730" />
εἰς μάχην οὐδέτεροι, ἀλλ᾽ ἀντικαθήμενοι παρεφύλαττον
ἀλλήλων τὰς ἕνεκα τῶν ἐπιτηδείων γινομένας
 ἐξόδους. <milestone unit="section" n="3" />ἔδοξε μέντοι καὶ λόγος ἦν ἐν τῇ Ῥώμῃ πολύς,
ὡς δυναμένη τότε νικᾶν ἡ Ῥωμαίων δύναμις
ἑκουσία μηδὲν <add>ἦν</add> ἐργάσασθαι λαμπρὸν διὰ μῖσός
τε τοῦ ὑπάτου καὶ ὀργήν, ἣν εἶχε πρὸς τοὺς πατρικίους
ἐπὶ τῷ φενακισμῷ τῆς κληρουχίας. αὐτοὶ δ᾽ οἱ
στρατιῶται τὸν ὕπατον ὡς οὐχ ἱκανὸν στρατηγεῖν
ᾐτιῶντο, γράμματα πέμποντες ὡς τοὺς ἐπιτηδείους ἑαυτῶν
ἕκαστοι. καὶ τὰ μὲν ἐπὶ στρατοπέδου γινόμενα
τοιαῦτ᾽ ἦν: ἐν αὐτῇ δὲ τῇ Ῥώμῃ πολλὰ δαιμόνια σημεῖα
ἐφαίνετο δηλωτικὰ θείου χόλου κατά τε φωνὰς
 καὶ ὄψεις ἀήθεις. <milestone unit="section" n="4" />πάντα δ᾽ εἰς τοῦτο συνέτεινεν, ὡς
οἵ τε μάντεις καὶ οἱ τῶν ἱερῶν ἐξηγηταὶ συνενέγκαντες
τὰς ἐμπειρίας ἀπεφαίνοντο, <add>ὅτι</add> θεῶν <del status="unremarkable">χολοῦσθαὶ</del>
τινες οὐ κομίζονται τὰς νομίμους τιμὰς οὐ καθαρῶς <milestone unit="reiskpage" n="1731" />
οὐδὲ ὁσίως ἐπιτελουμένων αὐτοῖς τῶν ἱερῶν. ζήτησις
δὴ μετὰ τοῦτο πολλὴ ἐκ πάντων ἐγίνετο, καὶ σὺν
χρόνῳ μήνυσις ἀποδίδοται τοῖς ἱεροφάνταις, ὅτι τῶν
παρθένων μία τῶν φυλαττουσῶν τὸ ἱερὸν πῦρ, Ὀπιμία
ὄνομα αὐτῇ, τὴν παρθενίαν ἀφαιρεθεῖσα μιαίνει
τὰ ἱερά. <milestone unit="section" n="5" />οἱ δ᾽ ἔκ τε βασάνων καὶ τῶν ἄλλων ἀποδείξεων
<pb id="v.3p.267" />
μαθόντες, ὅτι τὸ μηνυόμενον ἦν ἀδίκημα ἀληθές,
αὐτὴν μὲν τῆς κορυφῆς ἀφελόμενοι τὰ στέμματα
καὶ πομπεύσαντες δι᾽ ἀγορᾶς ἐντὸς τείχους ζῶσαν κατώρυξαν:
δύο δὲ τοὺς ἐξελεγχθέντας διαπράξασθαι
τὴν φθορὰν μαστιγώσαντες ἐν φανερῷ παραχρῆμα ἀπέκτειναν 
καὶ μετὰ τοῦτο καλὰ τὰ ἱερὰ καὶ τὰ μαντεύματα
ὡς ἀφεικότων αὐτοῖς τῶν θεῶν τὸν χόλον, ἐγίνετο.
</p></div2>

<div2 type="chapter" n="90" org="uniform" sample="complete">
<p><milestone unit="section" n="1" />
ὡς δὲ καθῆκεν ὁ τῶν ἀρχαιρεσιῶν χρόνος,
<milestone unit="reiskpage" n="1732" />ἐλθόντων τῶν ὑπάτων πολλὴ σπουδὴ καὶ παράταξις 
ἐγένετο τοῦ δήμου πρὸς τοὺς πατρικίους περὶ
τῶν παραληψομένων τὴν ἡγεμονίαν ἀνδρῶν. ἐκεῖνοι
μὲν γὰρ ἐκ τῶν νεωτέρων ἐβούλοντο τοὺς δραστηρίους
τε καὶ ἥκιστα δημοτικοὺς ἐπὶ τὴν ὑπατείαν προαγαγεῖν:
καὶ μετῄει τὴν ἀρχὴν κελευσθεὶς ὑπ᾽ αὐτῶν ὁ 
υἱὸς Ἀππίου Κλαυδίου τοῦ πολεμιωτάτου τῷ δήμῳ
δοκοῦντος εἶναι, μεστὸς αὐθαδείας ἀνὴρ καὶ θράσους,
ἑταίροις τε καὶ πελάταις ἁπάντων πλεῖστον τῶν καθ᾽
ἡλικίαν δυνάμενος: ὁ δὲ δῆμος ἐκ τῶν πρεσβυτέρων
τε καὶ τῶν πεῖραν ἤδη δεδωκότων τῆς ἐπιεικείας τοὺς 
προνοησομένους τοῦ κοινῇ συμφέροντος ὀνομάζων ἠξίου
ποιεῖν ὑπάτους. αἵ τ᾽ ἀρχαὶ διειστήκεσαν καὶ τὰς
ἀλλήλων ἀνέλυον ἐξουσίας. <milestone unit="section" n="2" />ὁπότε μὲν γὰρ οἱ ὕπατοι 
καλοῖεν τὸ πλῆθος ὡς ἀποδείξοντες τοὺς μετιόντας
τὴν ἀρχὴν ὑπάτους, οἱ δήμαρχοι τοῦ κωλύειν ὄντες 
κύριοι διέλυον τὰ ἀρχαιρέσια, ὁπότε δ᾽ αὖ πάλιν ἐκεῖνοι
<pb id="v.3p.268" />
καλοῖεν ὡς ἀρχαιρεσιάσοντα τὸν δῆμον, οὐκ ἐπέτρεπον
οἱ ὕπατοι τὴν ἐξουσίαν ἔχοντες τοῦ συγκαλεῖν <milestone unit="reiskpage" n="1733" />
τοὺς λόχους καὶ τὰς ψήφους ἀναδιδόναι. κατηγορίαι
τ᾽ ἀλλήλων ἐγίνοντο καὶ συνεχεῖς ἁψιμαχίαι καθ᾽ ἑταιρίας
συνισταμένων, ὥστε καὶ πληγὰς ἀλλήλοις διδόναι
τινὰς ὑπ᾽ ὀργῆς, καὶ οὐ μακρὰν ἀποσχεῖν τὴν στάσιν
τῶν ὅπλων. <milestone unit="section" n="3" />ταῦτα μαθοῦσα ἡ βουλὴ πολὺν ἐσκόπει
χρόνον, ὅ τι χρήσεται τοῖς πράγμασιν, οὔτε βιάσασθαι
δυναμένη τὸν δῆμον οὔτ᾽ εἶξαι βουλομένη. ἦν δ᾽ ἡ
μὲν αὐθαδεστέρα γνώμη δικτάτορα ἑλέσθαι τῶν ἀρχαιρεσιῶν
ἕνεκα, ὃν ἂν ἡγῶνται κράτιστον εἶναι: τὸν δὲ
λαβόντα τὴν ἐξουσίαν τούς τε νοσοποιοὺς ἐκ τῆς πόλεως
ἐξελεῖν, καὶ εἴ τι ἡμάρτηται ταῖς πρότερον ἀρχαῖς
ἐπανορθώσασθαι, τόν τε κόσμον τοῦ πολιτεύματος,
ὃν βούλεται, καταστησάμενον ἀνδράσι τοῖς κρατίστοις
ἀποδοῦναι τὰς ἀρχάς. <milestone unit="section" n="4" />ἡ δ᾽ ἐπιεικεστέρα μεσοβασιλεῖς
ἑλέσθαι τοὺς πρεσβυτάτους τε καὶ τιμιωτάτους ἄνδρας,
οἷς ἐπιμελὲς ἔσται τὰ περὶ τὰς ἀρχάς, ὅπως κράτισται
γενήσονται, προνοηθῆναι, τὸν αὐτὸν τρόπον, ὅνπερ
ἐπὶ τῶν βασιλέων τῶν ἐκλιπόντων ἐγίνοντο. ταύτῃ
προσθεμένων τῇ γνώμῃ τῶν πλειόνων ἀποδείκνυται <milestone unit="reiskpage" n="1734" />
πρὸς αὐτῶν μεσοβασιλεὺς Αὖλος Σεμπρώνιος Ἀτρατῖνος:
<milestone unit="section" n="5" />αἱ δ᾽ ἄλλαι κατελύθησαν ἀρχαί. οὗτος ἐπιτροπεύσας
τὴν πόλιν ἀστασίαστον ὅσας ἐξῆν ἡμέρας ἕτερον
ἀποδείκνυσιν, ὥσπερ αὐτοῖς ἔθος ἦν, Σπόριον
Λάρκιον. κἀκεῖνος συγκαλέσας τὴν λοχῖτιν ἐκκλησίαν
<pb id="v.3p.269" />
καὶ τὰς ψήφους κατὰ τὰ τιμήματα ἀναδούς, ἐκ τῆς
ἀμφοτέρων εὐδοκήσεως ἀποδείκνυσιν ὑπάτους, Γάϊον
Ἰούλιον, τὸν ἐπικαλούμενον Ἴουλον, ἐκ τῶν φιλοδήμων,
καὶ Κόιντον Φάβιον Καίσωνος υἱὸν τὸ δεύτερον
ἐκ τῶν ἀριστοκρατικῶν. <milestone unit="section" n="6" />καὶ ὁ <add>μὲν</add> δῆμος οὐδὲν ἐκ 
τῆς προτέρας ὑπατείας αὐτοῦ πεπονθὼς εἴασε τυχεῖν
ταύτης τῆς ἐξουσίας τὸ δεύτερον, μισῶν τὸν Ἄππιον
<milestone unit="reiskpage" n="1735" />καὶ ὅτι ἐκεῖνος ἀτιμασθῆναι ἐδόκει σφόδρα ἡδόμενος:
τοῖς δ᾽ ἐν τέλει διαπεπραγμένοις δραστήριον ἄνδρα
καὶ οὐθὲν ἐνδώσοντα τῷ δήμῳ μαλακὸν ἐπὶ τὴν ὑπατείαν 
παρελθεῖν, κατὰ γνώμην ἐδόκει κεχωρηκέναι τὰ τῆς διχοστασίας.
</p></div2>

<div2 type="chapter" n="91" org="uniform" sample="complete">
<p><milestone unit="section" n="1" />
ἐπὶ τῆς τούτων ἀρχῆς Αἰκανοὶ μὲν εἰς
τὴν Λατίνων χώραν ἐμβαλόντες ἀπήλασαν ἀνδράποδα
καὶ βοσκήματα πολλὰ λῃστρικῇ ἐφόδῳ χρησάμενοι: 
Τυρρηνῶν δ᾽ οἱ καλούμενοι Οὐιεντανοὶ τῆς Ῥωμαίων
γῆς πολλὴν ἠδίκησαν προνομαῖς. τῆς δὲ βουλῆς τὸν
μὲν πρὸς Αἰκανοὺς πόλεμον εἰς ἕτερον ἀναβαλομένης
χρόνον, παρὰ δὲ Οὐιεντανῶν δίκας αἰτεῖν ψηφισαμένης,
Αἰκανοὶ μὲν ἐπειδὴ τὰ πρῶτα αὐτοῖς κατὰ νοῦν 
ἐχώρησε, καὶ οὐθεὶς ὁ κωλύσων τὰ λοιπὰ ἐφαίνετο,
θράσει ἐπαρθέντες ἀλογίστῳ λῃστρικὴν μὲν οὐκέτι
στρατείαν ἔγνωσαν ποιεῖσθαι, δυνάμει δὲ βαρείᾳ ἐλάσαντες
<milestone unit="reiskpage" n="1736" />ἐπὶ πόλιν Ὀρτῶνα κατὰ κράτος αἱροῦσι: καὶ
διαρπάσαντες τά τ᾽ ἐκ τῆς χώρας καὶ τὰ τῆς πόλεως 
ἀπῄεσαν εὐπορίαν πολλὴν ἀγόμενοι. <milestone unit="section" n="2" />Οὐιεντανοὶ δὲ 
<pb id="v.3p.270" />
πρὸς τοὺς ἀπὸ τῆς Ῥώμης ἥκοντας ἀποκρινάμενοι, ὅτι
οὐκ ἐξ αὐτῶν εἴησαν οἱ προνομεύοντες τὴν χώραν,
ἀλλ᾽ ἐκ τῶν ἄλλων Τυρρηνῶν, ἀπέλυσαν τοὺς ἄνδρας
οὐθὲν τῶν δικαίων ποιήσαντες: καὶ οἱ πρέσβεις ἐπιτυγχάνουσι
τοῖς Οὐιεντανοῖς λείαν ἐκ τῆς αὐτῶν χώρας
ἄγουσι. ταῦτα παρ᾽ αὐτῶν ἡ βουλὴ μαθοῦσα πολεμεῖν
τ᾽ ἐψηφίσατο Οὐιεντανοῖς καὶ τοὺς ὑπάτους
ἀμφοτέρους ἐξάγειν τὴν στρατιάν. <milestone unit="section" n="3" />ἐγένετο μὲν οὖν
περὶ τοῦ δόγματος ἀμφιλογία, καὶ πολλοὶ ἦσαν οἱ τὸν
πόλεμον οὐκ ἐῶντες ἐκφέρειν τῆς τε κληρουχίας ὑπομιμνήσκοντες
τοὺς δημοτικούς, ἧς γε πέμπτον ἔτος
ἐψηφισμένης ὑπὸ τοῦ συνεδρίου κενῇ πιστεύσαντες ἐλπίδι
ἐξηπάτηντο, καὶ κοινὸν ἀποφαίνοντες πόλεμον, εἰ
κοινῇ χρήσεται γνώμῃ πᾶσα Τυρρηνία τοῖς ὁμοεθνέσι <milestone unit="reiskpage" n="1737" />
<milestone unit="section" n="4" /> βοηθοῦσα. οὐ μὴν ἴσχυσάν γ᾽ οἱ τῶν στασιαστῶν
λόγοι, ἀλλ᾽ ἐκύρωσε καὶ ὁ δῆμος τὸ τῆς βουλῆς δόγμα
τῇ Σπορίου Λαρκίου γνώμῃ τε καὶ παρακλήσει χρησάμενος.
καὶ μετὰ ταῦτ᾽ ἐξῆγον τὰς δυνάμεις οἱ ὕπατοι:
στρατοπεδευσάμενοι δὲ χωρὶς ἀλλήλων οὐ μακρὰν
ἀπὸ τῆς πόλεως καὶ μείναντες ἡμέρας συχνάς, ἐπειδὴ
οὐκ ἀντεξῆγον οἱ πολέμιοι τὰς δυνάμεις, προνομεύσαντες
αὐτῶν τῆς γῆς ὅσην ἐδύναντο πλείστην ἀπῆγον
ἐπ᾽ οἴκου τὴν στρατιάν. ἄλλο δ᾽ ἐπὶ τῆς τούτων ὑπατείας
λόγου ἄξιον οὐδὲν ἐπράχθη.</p></div2></div1></body></text></TEI.2>