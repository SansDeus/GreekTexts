<?xml version="1.0" encoding="utf-8"?>
<TEI.2><text><body><div1 type="book" n="5" org="uniform" sample="complete">
<div2 type="chapter" n="1" org="uniform" sample="complete"><p><milestone unit="section" n="1" />
ἡ μὲν δὴ βασιλικὴ Ῥωμαίων πολιτεία διαμείνασα <milestone unit="reiskpage" n="843" />
μετὰ τὸν οἰκισμὸν τῆς Ῥώμης ἐτῶν τεττάρων καὶ τετταράκοντα
καὶ διακοσίων ἀριθμόν, ἐπὶ δὲ τοῦ τελευταίου
βασιλέως τυραννὶς γενομένη διὰ ταύτας τὰς
προφάσεις καὶ ὑπὸ τούτων κατελύθη τῶν ἀνδρῶν,
ὀλυμπιάδος μὲν ὀγδόης καὶ ἑξηκοστῆς ἐνεστώσης, ἣν
ἐνίκα στάδιον Ἰσχόμαχος Κροτωνιάτης, Ἀθήνησι δὲ <milestone unit="reiskpage" n="844" />
<milestone unit="section" n="2" />τὴν ἐνιαύσιον ἀρχὴν ἔχοντος Ἰσαγόρου. ἀριστοκρατίας
δὲ γενομένης οἱ πρῶτοι τὴν βασιλικὴν ἀρχὴν παραλαβόντες
ὕπατοι τεττάρων μηνῶν εἰς τὸν ἐνιαυτὸν
ἐκεῖνον ἐπιλειπομένων Λεύκιος Ἰούνιος Βροῦτος καὶ
Λεύκιος Ταρκύνιος Κολλατῖνος, οὓς καλοῦσι Ῥωμαῖοι
κατὰ τὴν ἑαυτῶν διάλεκτον ὥσπερ ἔφην προβούλους,
<pb id="v.2p.139" />
ἑτέρους παραλαβόντες πολλοὺς ἐλθόντων εἰς τὴν πόλιν
τῶν ἀπὸ στρατοπέδου μετὰ τὰς σπονδὰς τὰς γενομένας
αὐτοῖς πρὸς Ἀρδεάτας, ὀλίγαις ὕστερον ἡμέραις τῆς
ἐκβολῆς τοῦ τυράννου συγκαλέσαντες τὸν δῆμον εἰς
ἐκκλησίαν καὶ πολλοὺς ὑπὲρ ὁμονοίας λόγους ποιησάμενοι 
ψήφισμά τε πάλιν ἐπεκύρωσαν ἕτερον, περὶ ὧν
οἱ κατὰ πόλιν ὄντες πρότερον ἐπεψηφίσαντο φυγὴν
Ταρκυνίοις ἐπιβαλόντες ἀίδιον: <milestone unit="section" n="3" />καὶ μετὰ τοῦτο καθαρμοὺς 
τῆς πόλεως ποιησάμενοι καὶ ὅρκια τεμόντες αὐτοί
<milestone unit="reiskpage" n="845" />τε πρῶτοι στάντες ἐπὶ τῶν τομίων ὤμοσαν καὶ τοὺς 
ἄλλους πολίτας ἔπεισαν ὀμόσαι, μὴ κατάξειν ἀπὸ τῆς
φυγῆς βασιλέα Ταρκύνιον μήτε τοὺς παῖδας αὐτοῦ
μήτε τοὺς ἐξ ἐκείνων γενησομένους, βασιλέα τε τῆς
Ῥωμαίων πόλεως μηκέτι καταστήσειν μηθένα μηδὲ τοῖς
καθιστάναι βουλομένοις ἐπιτρέψειν. ταῦτα μὲν περὶ 
ἑαυτῶν τε καὶ τῶν τέκνων καὶ τοῦ μεθ᾽ ἑαυτοὺς γένους
ὤμοσαν. <milestone unit="section" n="4" />ἐπειδὴ δὲ πολλῶν καὶ μεγάλων ἀγαθῶν 
αἴτιοι γεγονέναι τοῖς κοινοῖς πράγμασιν ἔδοξαν οἱ βασιλεῖς,
φυλάττειν τοὔνομα τῆς ἀρχῆς, ὅσον ἂν ἡ πόλις
διαμένῃ χρόνον, βουλόμενοι τοὺς ἱεροφάντας τε καὶ 
οἰωνομάντεις ἐκέλευσαν ἀποδεῖξαι τὸν ἐπιτηδειότατον
τῶν πρεσβυτέρων, ὃς οὐδενὸς ἤμελλεν ἕξειν ἑτέρου
πλὴν τῶν περὶ τὰ θεῖα σεβασμῶν τὴν προστασίαν,
ἁπάσης λειτουργίας πολεμικῆς καὶ πολιτικῆς ἀφειμένος,
<pb id="v.2p.140" />
ἱερῶν καλούμενος βασιλεύς. καὶ καθίσταται πρῶτος
ἱερῶν βασιλεὺς Μάνιος Παπίριος ἐκ τῶν πατρικίων
ἀνὴρ ἡσυχίας φίλος.
</p></div2>

<div2 type="chapter" n="2" org="uniform" sample="complete">
<p><milestone unit="section" n="1" />
ὡς δὲ κατεστήσαντο ταῦτα, δείσαντες, ὡς ἐμοὶ <milestone unit="reiskpage" n="846" />
δοκεῖ, μὴ δόξα τοῖς πολλοῖς ἐγγένηται περὶ τῆς καινῆς
πολιτείας οὐκ ἀληθής, ὅτι δύο βασιλεῖς κύριοι γεγόνασι
τῆς πόλεως ἀνθ᾽ ἑνὸς ἑκατέρου τῶν ὑπάτων τοὺς
δώδεκα πελέκεις ἔχοντος, ὥσπερ εἶχον οἱ βασιλεῖς,
ἔκριναν τό τε δέος ἀφελέσθαι τῶν πολιτῶν καὶ τῆς
ἐξουσίας μειῶσαι τὸν φθόνον, τοῦ μὲν ἑτέρου τῶν
ὑπάτων τοὺς δώδεκα κατατάξαντες προηγεῖσθαι πελέκεις,
τοῦ δ᾽ ἑτέρου δώδεκα ὑπηρέτας ῥάβδους ἔχοντας
μόνον, ὡς δέ τινες ἱστοροῦσι, καὶ κορύνας, γίνεσθαι
δὲ τῶν πελέκεων τὴν παράληψιν ἐκ περιτροπῆς ἕνα
<note n="15" place="unspecified" anchored="yes" /> μῆνα κατέχοντος αὐτοὺς ἑκατέρου παραλλάξ. <milestone unit="section" n="2" />τοῦτο
 δὴ τὸ πολίτευμα καταστησάμενοι καὶ ἄλλα τούτοις παραπλήσια
οὐκ ὀλίγα πρόθυμον ἐποίησαν εἰς τὴν διαμονὴν <milestone unit="reiskpage" n="847" />
τῶν πραγμάτων τὸν δημότην καὶ ταπεινὸν ὄχλον
καὶ γὰρ τοὺς νόμους τοὺς περὶ τῶν συμβολαίων τοὺς
ὑπὸ Τυλλίου γραφέντας φιλανθρώπους καὶ δημοτικοὺς
εἶναι δοκοῦντας, οὓς ἅπαντας κατέλυσε Ταρκύνιος,
ἀνενεώσαντο καὶ τὰς θυσίας τάς τε κατὰ πόλιν καὶ
τὰς ἐπὶ τῶν ἀγρῶν, ἃς ἐποιοῦντο κοινῶς συνιόντες οἱ
δημόται τε καὶ οἱ φυλέται, πάλιν προσέταξαν ἐπιτελεῖσθαι,
<pb id="v.2p.141" />
ὡς ἐπὶ Τυλλίου συνετελοῦντο: ἐκκλησιάζειν
τ᾽ αὐτοῖς ἀπέδοσαν ὑπὲρ τῶν μεγίστων καὶ ψῆφον
ἐπιφέρειν καὶ τἆλλα πράττειν, ὅσα κατὰ τοὺς προτέρους
ἐθισμοὺς ἔπραττον. <milestone unit="section" n="3" />τοῖς μὲν οὖν πολλοῖς καθ᾽ 
ἡδονὴν τὰ γινόμενα ὑπ᾽ αὐτῶν ἦν ἐκ πολυχρονίου 
δουλείας εἰς ἀνέλπιστον ἀφιγμένοις ἐλευθερίαν, εὑρέθησαν
δέ τινες ἐξ αὐτῶν ὅμως, οἷς πόθος ἦν τῶν ἐν
τυραννίδι κακῶν δι᾽ εὐήθειαν ἢ διὰ πλεονεξίαν, ἄνδρες
<milestone unit="reiskpage" n="848" />οὐκ ἀφανεῖς, οἳ συνώμοσαν ἐπὶ προδοσίᾳ τῆς
πόλεως Ταρκύνιόν τε καταδέξασθαι συνθέμενοι καὶ 
τοὺς ὑπάτους ἀποκτεῖναι. ἡγεμόνες δ᾽ αὐτῶν οἵτινες
ἐγένοντο καὶ δι᾽ οἵας ἐξηλέγχθησαν ἀνελπίστου συντυχίας
καίτοι πάντας ἀνθρώπους λεληθέναι δοκοῦντες,
μικρὰ τῶν ἔμπροσθεν γενομένων ἀναλαβὼν λέξω.
</p></div2>

<div2 type="chapter" n="3" org="uniform" sample="complete">
<p><milestone unit="section" n="1" />
Ταρκύνιος ἐπειδὴ τῆς βασιλείας ἐξέπεσε, χρόνον 
μέν τινα οὐ πολὺν ἐν πόλει Γαβίοις διέτριβε
τούς τε συνιόντας πρὸς αὐτὸν ἐκ τῆς πόλεως ὑποδεχόμενος,
οἷς ἦν τυραννὶς ἀσπαστότερον χρῆμα ἐλευθερίας,
καὶ ταῖς Λατίνων ἐλπίσιν ἐπέχων ὡς δι᾽ ἐκείνων καταχθησόμενος ἐπὶ τὴν ἀρχήν. ὡς δ᾽ οὐ 
προσεῖχον αὐτῷ τὸν νοῦν αἱ πόλεις οὐδ᾽ ἐβούλοντο
πόλεμον ὑπὲρ αὐτοῦ εἰς τὴν Ῥωμαίων πόλιν ἐκφέρειν,
ἀπογνοὺς τὰς παρὰ τούτων ἐπικουρίας, εἰς Τυρρηνικὴν
καταφεύγει πόλιν Ταρκυνίους, ἐξ ἧς τὸ πρὸς μητρὸς
αὐτῷ γένος ἦν. <milestone unit="section" n="2" />πείσας δὲ τὰ τέλη τῶν Ταρκυνιητῶν 
<pb id="v.2p.142" />
δωρεαῖς καὶ δι᾽ ἐκείνων ἐπὶ τὴν ἐκκλησίαν παραχθεὶς <milestone unit="reiskpage" n="849" />
τήν τε συγγένειαν ἀνενεώσατο τὴν ὑπάρχουσαν αὐτῷ
πρὸς τὴν πόλιν καὶ τὰς εὐεργεσίας διεξῆλθεν, ἃς ὁ
πάππος αὐτοῦ πάσαις ἐχαρίσατο ταῖς ἐν Τυρρηνίᾳ πόλεσι,
καὶ τὰς συνθήκας ὑπεμίμνησκεν, ἃς ἦσαν πεποιημένοι
πρὸς αὐτόν: ἐπὶ δὲ τούτοις ἅπασι τῆς κατειληφυίας
αὐτὸν ὠδύρετο τύχας, ὡς ἐκ μεγάλης ἐκπεσὼν
εὐδαιμονίας ἐν ἡμέρᾳ μιᾷ πλάνης καὶ τῶν ἀναγκαίων
ἐνδεὴς σὺν υἱοῖς τρισὶν ἐπὶ τοὺς ἐφ᾽ ἑαυτῷ ποτε
<note n="10" place="unspecified" anchored="yes" /> γενομένους ἠναγκάσθη καταφυγεῖν. <milestone unit="section" n="3" />διεξελθὼν δ᾽ ὧδε
ταῦτα μετὰ πολλῶν οἴκτων τε καὶ δακρύων ἔπεισε τὸν
δῆμον πρέσβεις ἀποστεῖλαι πρῶτον εἰς Ῥώμην συμβατηρίους
φέροντας ὑπὲρ αὐτοῦ λόγους, ὡς δὴ συμπραττόντων
αὐτῷ τῶν δυνατῶν ἐκεῖθεν καὶ συλληψομένων
τῆς καθόδου. ἀποδειχθέντων δὲ πρεσβευτῶν,
οὓς αὐτὸς προείλετο, διδάξας τοὺς ἄνδρας ἃ χρὴ λέγειν <milestone unit="reiskpage" n="850" />
τε καὶ πράττειν, καὶ παρὰ τῶν σὺν αὐτῷ φυγάδων
γράμματα δοὺς δεήσεις ἔχοντα πρὸς τοὺς οἰκείους
αὐτῶν καὶ φίλους, ἀπέστειλε φέροντάς τι καὶ χρυσίον.
</p></div2>

<div2 type="chapter" n="4" org="uniform" sample="complete">
<p><milestone unit="section" n="1" />
οὗτοι οἱ ἄνδρες εἰς Ῥώμην ἐλθόντες ἔλεγον
ἐπὶ τῆς βουλῆς, Ὅτι Ταρκύνιος ἀξιοῖ λαβὼν ἄδειαν
ἐλθεῖν σὺν ὀλίγοις πρῶτον μὲν ἐπὶ τὸ συνέδριον,
ὥσπερ ἐστὶ δίκαιον: ἔπειτ᾽ ἂν λάβῃ παρὰ τῆς βουλῆς
τὸ συγχώρημα τότε καὶ ἐπὶ τὴν ἐκκλησίαν ἐλθεῖν λόγον
ὑφέξων ὑπὲρ ἁπάντων ὧν ἔπραξεν, ἀφ᾽ οὗ τὴν ἀρχὴν
παρέλαβε, καὶ δικασταῖς χρησόμενος ἐάν τις αὐτοῦ
<pb id="v.2p.143" />
<milestone unit="section" n="2" />κατηγορήσῃ πᾶσι Ῥωμαίοις. ἀπολογηθεὶς δὲ καὶ πείσας 
ἅπαντας, ὡς οὐδὲν ἄξιον εἴργασται φυγῆς, ἐὰν μὲν
ἀποδῶσιν αὐτῷ τὴν βασιλείαν αὖθις, ἄρξειν ἐφ᾽ οἷς
ἂν ὁρίσωσιν οἱ πολῖται δικαίοις, ἐὰν δὲ μηκέτι βασιλεύεσθαι
προαιρῶνται καθάπερ ἔμπροσθεν, ἀλλ᾽ ἑτέραν 
τινὰ καταστήσασθαι πολιτείαν, μένων ἐν τῇ πόλει
<milestone unit="reiskpage" n="851" />πατρίδι οὔσῃ καὶ τὸν ἴδιον οἶκον ἔχων πολιτεύσεσθαι
μετὰ πάντων ἐξ ἴσου, φυγῆς δ᾽ ἀπηλλάχθαι καὶ πλάνης.
<milestone unit="section" n="3" />ταῦτα διεξελθόντες ἐδέοντο τῆς βουλῆς, μάλιστα 
μὲν διὰ τὸ δίκαιον, ὃ πᾶσιν ἀνθρώποις καθέστηκε, 
μηθένα λόγου καὶ κρίσεως ἀποστερεῖν, συγχωρῆσαι τῷ
ἀνδρὶ τὴν ἀπολογίαν, ἧς αὐτοὶ γενήσονται δικασταί:
εἰ δ᾽ ἐκείνῳ ταύτην οὐ βούλονται δοῦναι τὴν χάριν,
τῆς δεομένης ὑπὲρ αὐτοῦ πόλεως ἕνεκα μετριάσαι, δωρεὰν
αὐτῇ διδόντας, ἐξ ἧς οὐδὲν αὐτοὶ βλαπτόμενοι 
μεγάλην δόξουσι τιμὴν κατατίθεσθαι τῇ λαμβανούσῃ,
ἀνθρώπους δ᾽ ὄντας μηδὲν ὑπὲρ τὴν φύσιν τὴν ἀνθρωπίνην
φρονεῖν μηδ᾽ ἀθανάτους ἔχειν τὰς ὀργὰς
ἐν θνητοῖς σώμασιν, ἀλλὰ καὶ παρὰ γνώμην τί  πράττειν
ἐπιεικὲς ὑπομεῖναι τῶν δεομένων χάριν, ἐνθυμηθέντας, 
ὅτι φρονίμων μὲν ἀνθρώπων ἔργον ἐστὶ ταῖς
φιλίαις χαρίζεσθαι τὰς ἔχθρας, ἀνοήτων δὲ καὶ βαρβάρων
τοῖς ἐχθροῖς συναναιρεῖν τοὺς φίλους.
</p></div2>

<div2 type="chapter" n="5" org="uniform" sample="complete">
<p><milestone unit="section" n="1" />
<milestone unit="reiskpage" n="852" />τοιαῦτα λεξάντων αὐτῶν ἀναστὰς ὁ Βροῦτος
ἔφη Περὶ μὲν εἰσόδου Ταρκυνίων εἰς τήνδε πόλιν 
παύσασθε, ἄνδρες Τυρρηνοί, τὰ πλείω λέγοντες. ἐπῆκται
γὰρ ἤδη ψῆφος ἀίδιον κατ᾽ αὐτῶν ὁρίζουσα φυγήν,
<pb id="v.2p.144" />
καὶ θεοὺς ὀμωμόκαμεν ἅπαντες μήτ᾽ αὐτοὶ κατάξειν
τοὺς τυράννους μηδὲ τοῖς κατάγουσιν ἐπιτρέψειν: εἰ
δέ τινος ἄλλου δεῖσθε τῶν μετρίων, ἃ μὴ νόμοις μηδ᾽
ὅρκοις κεκωλύμεθα δρᾶν, λέγετε. μετὰ τοῦτο παρελθόντες
<note n="5" place="unspecified" anchored="yes" /> οἱ πρέσβεις λέγουσι: <milestone unit="section" n="2" />παρὰ δόξαν μὲν ἡμῖν
ἀπήντηται τὰ πρῶτα: πρεσβευσάμενοι γὰρ ὑπὲρ ἀνδρὸς
ἱκέτου λόγον ὑμῖν ὑποσχεῖν ἀξιοῦντος καὶ τὸ κοινὸν
ἁπάντων δίκαιον εἰς ἰδίαν αἰτούμενοι χάριν οὐ δεδυνήμεθα
τούτου τυχεῖν: ἐπεὶ δ᾽ οὕτως ὑμῖν δοκεῖ, περὶ
μὲν εἰσόδου Ταρκυνίων οὐδὲν ἔτι λιπαροῦμεν, προκαλούμεθα
δ᾽ ὑμᾶς εἰς ἕτερόν τι δίκαιον, ὑπὲρ οὗ τὰς <milestone unit="reiskpage" n="853" />
ἐντολὰς ἡμῖν ἔδωκεν ἡ πατρίς, καὶ οὔτε νόμος ὁ κωλύσων
αὐτὸ ποιεῖν ὑμᾶς ἐστιν οὔθ᾽ ὅρκος, ἀποδοῦναι
τῷ βασιλεῖ τὴν οὐσίαν, ἣν ὁ πάππος αὐτοῦ πρότερον
ἐκέκτητο οὐθὲν τῶν ὑμετέρων οὔτε βίᾳ κατασχὼν οὔτε
λάθρα, παρὰ δὲ τοῦ πατρὸς διαδεξάμενος καὶ πρὸς
ὑμᾶς μετενέγκας. ἀπόχρη γὰρ αὐτῷ τὰ ἑαυτοῦ κομισαμένῳ
ζῆν ἑτέρωθί που μακαρίως μηθὲν ἐνοχλοῦντι
ὑμῖν. <milestone unit="section" n="3" />τοιαῦτα μὲν οἱ πρέσβεις διαλεχθέντες ἐξῆλθον:
τῶν δ᾽ ὑπάτων Βροῦτος μὲν κατέχειν τὰ χρήματα
συνεβούλευσε τιμωρίας τε χάριν ἀνθ᾽ ὧν οἱ τύραννοι
τὸ κοινὸν ἠδίκησαν πολλῶν ὄντων καὶ μεγάλων, καὶ
τοῦ συμφέροντος ἕνεκεν, ἵνα μὴ γένοιτ᾽ αὐτοῖς ἀφορμὴ
πρὸς τὸν πόλεμον, διδάσκων ὡς οὐκ ἀγαπήσουσι Ταρκύνιοι
τὰς οὐσίας ἀπολαβόντες οὐδ᾽ ὑπομενοῦσιν ἰδιώτην
βίον ζῆν, ἀλλὰ πόλεμον ἐπάξουσι Ῥωμαίοις ἀλλοεθνῆ
καὶ πειράσονται βίᾳ κατελθεῖν ἐπὶ τὴν ἀρχήν.
<milestone unit="section" n="4" />Κολλατῖνος δὲ τἀναντία παρῄνει λέγων, ὡς οὐδὲν τὰ
<pb id="v.2p.145" />
χρήματα τῶν τυράννων ἠδίκει τὴν πόλιν, ἀλλὰ τὰ
σώματα, φυλάττεσθαί τ᾽ αὐτοὺς ἀξιῶν ἀμφότερα, μὴ
δόξης τε πονηρᾶς παρὰ πάντων τύχωσιν ὡς διὰ τὸν
πλοῦτον ἐξεληλακότες ἐκ τῆς ἀρχῆς Ταρκυνίους, καὶ
πρόφασιν πολέμου δικαίαν παράσχωσιν αὐτοῖς ὡς ἀποστερουμένοις 
τῶν ἰδίων: ἄδηλον μὲν εἶναι φάσκων, εἰ
κομισάμενοι τὰ χρήματα πολεμεῖν ἐπιχειρήσουσιν ἔτι
πρὸς αὐτοὺς περὶ τῆς καθόδου, πρόδηλον δὲ θάτερον
ὡς οὐκ ἀξιώσουσιν εἰρήνην ἄγειν τὰς οὐσίας ἀφαιρεθέντες. 
</p></div2>

<div2 type="chapter" n="6" org="uniform" sample="complete">
<p><milestone unit="section" n="1" />
ταῦτα δὲ τῶν ὑπάτων λεγόντων καὶ πολλῶν
συναγορευόντων ἀμφοτέροις ἀποροῦσα, ὅ τι χρὴ πράττειν,
ἡ βουλὴ καὶ ἐφ᾽ ἡμέρας συχνὰς σκοποῦσα, ἐπεὶ
συμφορώτερα μὲν ὁ Βροῦτος ἐδόκει λέγειν, δικαιότερα
δ᾽ ὁ Κολλατῖνος παρῄνει, τελευτῶσα διέγνω τὸν δῆμον 
ποιῆσαι τοῦ τε συμφέροντος καὶ τοῦ δικαίου κριτήν. <milestone unit="section" n="2" />πολλῶν δὲ λεχθέντων ὑφ᾽ ἑκατέρου τῶν ὑπάτων ἀναλαβοῦσαι
ψῆφον αἱ φρᾶτραι τριάκοντα οὖσαι τὸν ἀριθμὸν
οὕτω μικρὰν ἐποιήσαντο τὴν ἐπὶ θάτερα ῥοπήν, ὥστε
μιᾷ ψήφῳ πλείους γενέσθαι τῶν κατέχειν τὰ χρήματα 
<milestone unit="reiskpage" n="855" />βουλομένων τὰς ἀποδιδόναι κελευούσας. λαβόντες δὲ
παρὰ τῶν ὑπάτων τὰς ἀποκρίσεις οἱ Τυρρηνοὶ καὶ
πολλὰ τὴν πόλιν ἐπαινέσαντες, ὅτι τὰ δίκαια πρὸ τῶν
συμφερόντων εἵλοντο, Ταρκυνίῳ μὲν ἐπέστειλαν τοὺς
ἀποληψομένους τὰ χρήματα πέμπειν, αὐτοὶ δ᾽ ἐπέμειναν 
ἐν τῇ πόλει συναγωγήν τε τῶν ἐπίπλων καὶ διάθεσιν
τῶν μὴ δυναμένων ἄγεσθαί τε καὶ φέρεσθαι
σκηπτόμενοι: ὡς δὲ τἀληθὲς εἶχε ταράττοντες καὶ
<pb id="v.2p.146" />
σκευωρούμενοι τὰ κατὰ τὴν πόλιν, ὡς ὁ τύραννος
αὐτοῖς ἐπέστειλε. <milestone unit="section" n="3" />τάς τε γὰρ ἐπιστολὰς τὰς παρὰ τῶν
φυγάδων τοῖς ἐπιτηδείοις αὐτῶν ἀπεδίδοσαν καὶ παρ᾽
ἐκείνων ἑτέρας πρὸς τοὺς φυγάδας ἐλάμβανον: συνιόντες
δὲ πολλοῖς εἰς ὁμιλίαν καὶ διάπειραν αὐτῶν
τῆς προαιρέσεως λαμβάνοντες, οὓς εὑρίσκοιεν εὐαλώτους
δἰ ἀσθένειαν γνώμης ἢ βίου σπάνιν ἢ πόθον
τῶν ἐν τῇ τυραννίδι πλεονεξιῶν, ἐλπίδας τε χρηστὰς
ὑποτείνοντες αὐτοῖς καὶ χρήματα διδόντες ἐπεχείρουν <milestone unit="reiskpage" n="856" />
<milestone unit="section" n="4" /><note n="10" place="unspecified" anchored="yes" /> διαφθείρειν. ἔμελλον δ᾽ ὥσπερ εἰκὸς ἐν πόλει μεγάλῃ
καὶ πολυοχλούσῃ φανήσεσθαί τινες οἱ τὴν χείρω πολιτείαν
αἱρησόμενοι πρὸ τῆς κρείττονος οὐ τῶν ἀσήμων
μόνον, ἀλλὰ καὶ τῶν ἐπιφανῶν, ἐν οἷς ἦσαν Ἰούνιοί
τε δύο Τίτος καὶ Τιβέριος Βρούτου παῖδες τοῦ ὑπατεύοντος
ἀρτίως ἀρχόμενοι γενειᾶν καὶ σὺν αὐτοῖς
Οὐιτέλλιοί τε δύο Μάρκος καὶ Μάνιος, ἀδελφοὶ τῆς
Βρούτου γυναικός, ἱκανοὶ τὰ κοινὰ πράττειν, καὶ Κολλατίνου
θατέρου τῶν ὑπάτων ἀδελφῆς υἱοὶ δύο Λεύκιος
καὶ Μάρκος Ἀκύλλιοι τὴν αὐτὴν ἔχοντες τοῖς
Βρούτου παισὶν ἡλικίαν, παρ᾽ οἷς αἱ σύνοδοι τὰ πολλὰ
ἐγίνοντο πατρὸς οὐκέτι περιόντος αὐτοῖς καὶ τὰ περὶ
τῆς καθόδου τῶν τυράννων βουλεύματα συνετίθετο.
</p></div2>

<div2 type="chapter" n="7" org="uniform" sample="complete">
<p><milestone unit="section" n="1" />
ἐκ πολλῶν μὲν οὖν καὶ ἄλλων ἔδοξέ μοι τὰ <milestone unit="reiskpage" n="857" />
Ῥωμαίων πράγματα προνοίᾳ θεῶν εἰς τοσαύτην προελθεῖν
εὐδαιμονίαν, οὐχ ἥκιστα δὲ καὶ ἐκ τῶν τότε
<pb id="v.2p.147" />
γενομένων. τοσαύτη γὰρ ἄνοια καὶ θεοβλάβεια τοὺς
δυστήνους ἐκείνους κατέσχεν, ὥσθ᾽ ὑπέμειναν ἐπιστολὰς
γράψαι πρὸς τὸν τύραννον αὐτογράφους δηλοῦντες
αὐτῷ τὸ πλῆθός τε τῶν μετεχόντων τῆς συνωμοσίας
καὶ χρόνον, ἐν ᾧ τὴν κατὰ τῶν ὑπάτων ἐπίθεσιν 
ἔμελλον ποιήσεσθαι, πεισθέντες ὑπὸ τῶν ἀφικομένων
ὡς αὐτοὺς παρὰ τοῦ τυράννου γραμμάτων, ὅτι βούλεται
προειδέναι, τίνας αὐτῷ προσήκει Ῥωμαίων εὖ
<milestone unit="section" n="2" />ποιεῖν κατασχόντι τὴν ἀρχήν. τούτων δ᾽ ἐγένοντο τῶν 
ἐπιστολῶν ἐγκρατεῖς οἱ ὕπατοι κατὰ τοιάνδε τινὰ συντυχίαν. 
παρ᾽ Ἀκυλλίοις τοῖς ἐκ τῆς Κολλατίνου γεγονόσιν
ἀδελφῆς οἱ κορυφαιότατοι τῶν ἐν τῇ συνωμοσίᾳ
κατήγοντο παρακληθέντες ὡς ἐφ᾽ ἱερὰ καὶ θυσίαν:
μετὰ δὲ τὴν ἑστίασιν ἐξελθεῖν ἐκ τοῦ συμποσίου κελεύσαντες
τοὺς διακόνους καὶ πρὸ τῶν θυρῶν τοῦ ἀνδρῶνος 
<milestone unit="reiskpage" n="858" />ἀπελθεῖν διεφέροντό τε πρὸς ἀλλήλους ὑπὲρ τῆς
καταγωγῆς τῶν τυράννων καὶ τὰ δόξαντα εἰς ἐπιστολὰς
κατεχώριζον αὐτογράφους, ἃς ἔδει τοὺς Ἀκυλλίους
λαβόντας ἀποδοῦναι τοῖς ἐκ Τυρρηνίας πρέσβεσιν,
<milestone unit="section" n="3" />ἐκείνους δὲ Ταρκυνίῳ. ἐν τούτῳ δὴ τῷ χρόνῳ τῶν 
θεραπόντων τις οἰνοχόος ἐκ πόλεως Καινίνης αἰχμάλωτος
ὄνομα Οὐινδίκιος ὑποπτεύσας τοὺς ἄνδρας βουλεύειν
πονηρὰ τῇ μεταστάσει τῶν διακόνων ἔμεινε
μόνος ἔξω παρὰ ταῖς θύραις καὶ τούς τε λόγους παρ᾽
αὐτῶν ἠκροάσατο καὶ τὰς ἐπιστολὰς εἶδεν ὑπὸ πάντων 
<pb id="v.2p.148" />
γραφομένας, ἁρμῷ τινι τῆς θύρας διαφανεῖ τὴν ὄψιν
προσβαλών. <milestone unit="section" n="4" />ἐξελθὼν δὲ πολλῆς ἔτι νυκτὸς οὔσης ὡς
ἀπεσταλμένος ὑπὸ τῶν δεσποτῶν ἐπὶ χρείαν τινά, πρὸς
μὲν τοὺς ὑπάτους ὤκνησεν ἐλθεῖν δεδιώς, μὴ συγκρύψαι <milestone unit="reiskpage" n="859" />
τὸ πρᾶγμα βουλόμενοι διὰ τὴν εὔνοιαν τῶν συγγενῶν
τὸν μηνύσαντα τὴν συνωμοσίαν ἀφανίσωσιν,
ἀφικόμενος δ᾽ ὡς Πόπλιον Οὐαλέριον, ὃς ἐν τοῖς πρώτοις
τέτταρσιν ἦν τῶν τὴν τυραννίδα καταλυσάντων,
δεξιώσει καὶ δι᾽ ὅρκων τὸ πιστὸν παρ᾽ αὐτοῦ λαβὼν
ὑπὲρ ἀσφαλείας τῆς ἑαυτοῦ μηνυτὴς ὧν τ᾽ ἤκουσε καὶ
<milestone unit="section" n="5" />ὧν εἶδε γίνεται. ὁ δ᾽ ὡς ἔμαθεν οὐδεμίαν ἀναβολὴν
ποιησάμενος ἐπὶ τὴν οἰκίαν τῶν Ἀκυλλίων σὺν χειρὶ
πολλῇ πελατῶν τε καὶ φίλων παραγίνεται περὶ τὸν
ὄρθρον καὶ παρελθὼν εἴσω τῶν θυρῶν ὡς ἐπ᾽ ἄλλην
τινὰ χρείαν παρὼν ἀκωλύτως κατ᾽ οἶκον ἔτι τῶν μειρακίων
ὄντων ἐγκρατὴς γίνεται τῶν ἐπιστολῶν καὶ
τοὺς νεανίσκους συλλαβὼν καθίστησιν ἐπὶ τοὺς ὑπάτους.
</p></div2>

<div2 type="chapter" n="8" org="uniform" sample="complete">
<p><milestone unit="section" n="1" />
τὰ δὲ μετὰ ταῦτα ἔργα θατέρου τῶν ὑπάτων
Βρούτου μεγάλα καὶ θαυμαστὰ λέγειν ἔχων, ἐφ᾽
οἷς μέγιστα φρονοῦσι Ῥωμαῖοι, δέδοικα μὴ σκληρὰ καὶ
ἄπιστα τοῖς Ἕλλησι δόξω λέγειν, ἐπειδὴ πεφύκασιν <milestone unit="reiskpage" n="860" />
ἅπαντες ἀπὸ τῶν ἰδίων παθῶν τὰ περὶ τῶν ἄλλων
λεγόμενα κρίνειν καὶ τὸ πιστὸν ἄπιστον ἐφ᾽ ἑαυτοὺς
ποιεῖν: ἐρῶ δ᾽ οὖν ὅμως. <milestone unit="section" n="2" />ἐπειδὴ γὰρ ἡμέρα τάχιστα
<pb id="v.2p.149" />
ἐγένετο, καθίσας ἐπὶ τὸ βῆμα καὶ τὰς ἐπιστολὰς τῶν
ἐν τῇ συνωμοσίᾳ διασκεπτόμενος, ὡς εὗρε τὰς ὑπὸ τῶν
υἱῶν γραφείσας ταῖς σφραγῖσιν ἑκατέραν γνωρίσας καὶ
μετὰ τὸ λῦσαι τὰ σημεῖα τοῖς χειρογράφοις, ἀναγνωσθῆναι
πρῶτον ἐκέλευσεν ἀμφοτέρας ὑπὸ τοῦ γραμματέως 
εἰς τὴν ἁπάντων τῶν παρόντων ἀκοήν: ἔπειτα
λέγειν ἐκέλευσε τοῖς παισίν, εἴ τι βούλονται. <milestone unit="section" n="3" />ὡς δ᾽ 
οὐκ ἐτόλμησεν αὐτῶν οὐδέτερος πρὸς ἄρνησιν ἀναιδῆ
τραπέσθαι, ἀλλὰ κατεψηφικότες ἑαυτῶν ἔκλαιον ἀμφότεροι,
ὀλίγον δ᾽ ἐπισχὼν χρόνον ἀνίσταται καὶ σιωπὴν 
προκηρύξας ἐκδεχομένων ἁπάντων, τί τέλος ἐξοίσει,
θάνατον ἔφη καταδικάζειν τῶν τέκνων: ἐφ᾽ ᾧ πάντες
<milestone unit="reiskpage" n="861" />ἀνέκραγον οὐκ ἀξιοῦντες τοιοῦτον ἄνδρα ζημιωθῆναι
τέκνων θανάτῳ καὶ χαρίζεσθαι τὰς ψυχὰς τῶν μειρακίων
ἐβούλοντο τῷ πατρί. <milestone unit="section" n="4" />ὁ δ᾽ οὔτε τὰς φωνὰς αὐτῶν 
οὔτε τὰς οἰμωγὰς ἀνασχόμενος ἐκέλευσε τοῖς ὑπηρέταις
ἀπάγειν τοὺς νεανίσκους ὀλοφυρομένους καὶ ἀντιβολοῦντας
καὶ ταῖς φιλτάταις αὐτὸν ἀνακαλουμένους
προσηγορίαις. θαυμαστὸν μὲν καὶ τοῦτο πᾶσιν ἐφάνη
τὸ μηδὲν ἐνδοῦναι τὸν ἄνδρα μήτε πρὸς τὰς δεήσεις 
τῶν πολιτῶν μήτε πρὸς τοὺς οἴκτους τῶν τέκτων,
πολλῷ δ᾽ ἔτι τούτου θαυμασιώτερον τὸ περὶ τὰς τιμωρίας
αὐτῶν ἀμείλικτον. <milestone unit="section" n="5" />οὔτε γὰρ ἄλλοθί που συνεχώρησεν 
ἀπαχθέντας τοὺς υἱοὺς ἔξω τῆς ἁπάντων
ὄψεως ἀποθανεῖν, οὔτ᾽ αὐτὸς ἐκ τῆς ἀγορᾶς ὑπανεχώρησεν, 
<pb id="v.2p.150" />
ἕως ἐκεῖνοι κολασθῶσι, τὴν δεινὴν θέαν ἐκτρεπόμενος,
οὔτ᾽ ἄνευ προπηλακισμοῦ ἀφῆκεν αὐτοῖς τὴν
ἐψηφισμένην ἐκπληρῶσαι μοῖραν: ἀλλὰ πάντα τὰ περὶ
τὰς τιμωρίας ἔθη καὶ νόμιμα φυλάττων, ὅσα τοῖς <milestone unit="reiskpage" n="862" />
κακούργοις ἀπόκειται παθεῖν, ἐν ἀγορᾷ πάντων ὁρώντων
αἰκισθέντας τὰ σώματα πληγαῖς, αὐτὸς ἅπασι τοῖς
γιγνομένοις παρών, τότε συνεχώρησε τοὺς αὐχένας τοῖς
πελέκεσιν ἀποκοπῆναι. <milestone unit="section" n="6" />ὑπὲρ ἅπαντα δὲ τὰ παράδοξα
καὶ θαυμαστὰ τοῦ ἀνδρὸς τὸ ἀτενὲς τῆς ὄψεως καὶ
ἄτεγκτον ἦν: ὅς γε τῶν ἄλλων ἁπάντων ὅσοι τῷ πάθει
παρεγένοντο κλαιόντων μόνος οὔτ᾽ ἀνακλαυσάμενος
ὤφθη τὸν μόρον τῶν τέκνων οὔτ᾽ ἀποιμώξας ἑαυτὸν
τῆς καθεξούσης τὸν οἶκον ἐρημίας οὔτ᾽ ἄλλο μαλακὸν
οὐθὲν ἐνδούς, ἀλλ᾽ ἄδακρύς τε καὶ ἀστένακτος καὶ
ἀτενὴς διαμένων εὐκαρδίως ἤνεγκε τὴν συμφοράν. οὕτως
ἰσχυρὸς ἦν τὴν γνώμην καὶ βέβαιος τὰ κριθέντα
διατηρεῖν καὶ τῶν ἐπιταραττόντων τοὺς λογισμοὺς παθῶν καρτερός.
</p></div2>

<div2 type="chapter" n="9" org="uniform" sample="complete">
<p><milestone unit="section" n="1" />
ἀποκτείνας δὲ τοὺς υἱοὺς εὐθὺς ἐκάλει
τοὺς ἀδελφιδοῦς τοῦ συνάρχοντος Ἀκυλλίους, παρ᾽
οἷς αἱ σύνοδοι τῶν κατὰ τῆς πόλεως συνομοσαμένων <milestone unit="reiskpage" n="863" />
ἐγένοντο: καὶ τὰς ἐπιστολὰς αὐτῶν ἀναγνῶναι τῷ
γραμματεῖ κελεύσας, ὥστε πάντας ἀκούειν τοὺς παρόντας,
ἀπολογίαν ἔφησεν αὐτοῖς διδόναι. ὡς δὲ προήχθησαν
οἱ νεανίσκοι πρὸς τὸ βῆμα, εἴθ᾽ ὑποθεμένου
τινὸς τῶν φίλων εἴτ᾽ αὐτοὶ συμφρονήσαντες τοῖς γόνασι
<pb id="v.2p.151" />
τοῦ θείου προσπίπτουσιν ὡς δι᾽ ἐκείνου σωθησόμενοι.
<milestone unit="section" n="2" />κελεύσαντος δὲ τοῦ Βρούτου τοῖς ῥαβδούχοις 
ἀποσπᾶν αὐτοὺς καὶ ἀπάγειν ἐπὶ τὸν θάνατον, εἰ μὴ
βούλοιντο ἀπολογήσασθαι, μικρὸν ἐπισχεῖν τοῖς ὑπηρέταις
ὁ Καλλατῖνος εἰπών, ἕως τῷ συνάρχοντι διαλεχθῇ, 
λαβὼν τὸν ἄνδρα καταμόνας πολλὰς ἐξέτεινεν
ὑπὲρ τῶν μειρακίων δεήσεις: τὰ μὲν ἀπολογούμενος
ὡς διὰ νεότητος ἄνοιαν καὶ πονηρὰς φίλων ὁμιλίας
εἰς ταύτην ἐμπεσόντων τὴν φρενοβλάβειαν, τὰ δὲ
παρακαλῶν ἑαυτῷ χαρίσασθαι τὰς ψυχὰς τῶν συγγενῶν 
<milestone unit="section" n="3" /><milestone unit="reiskpage" n="864" />μίαν αἰτουμένῳ ταύτην τὴν δωρεὰν καὶ περὶ οὐδενὸς 
ἔτι ἑτέρου ἐνοχλήσοντι, τὰ δὲ διδάσκων, ὅτι
συνταραχθῆναι κίνδυνος ὅλην τὴν πόλιν, ἐὰν ἅπαντας
ἐπιχειρῶσι θανάτῳ ζημιοῦν τοὺς δόξαντάς τι συμπράττειν
τοῖς φυγάσιν ὑπὲρ τῆς καθόδου: πολλοὺς γὰρ 
εἶναι καὶ οὐκ ἀσήμων οἰκιῶν ἐνίους. ὡς δ᾽ οὐκ ἔπειθε,
τελευτῶν ἠξίου μὴ θάνατον, ἀλλὰ μετρίαν κατ᾽ αὐτῶν
ὁρίσαι κόλασιν, ἄτοπον εἶναι λέγων τοὺς μὲν τυράννους
φυγαῖς ἐζημιῶσθαι, τοὺς δὲ τῶν τυράννων φίλους
θανάτῳ. ἀντιλέγοντος δὲ καὶ πρὸς τὴν ἐπιείκειαν 
τῆς κολάσεως τοῦ ἀνδρὸς καὶ οὐδ᾽ εἰς ἑτέρους ἀναβαλέσθαι
χρόνους τὰς κρίσεις τῶν ἐν ταῖς αἰτίαις βουλομένου:
τελευταία γὰρ αὕτη τοῦ συνάρχοντος δέησις
ἦν: ἀλλ᾽ αὐθημερὸν ἀποκτενεῖν ἅπαντας ἀπειλοῦντος
καὶ διομνυμένου, ἀδημονῶν ὁ Κολλατῖνος ἐπὶ τῷ μηδενὸς 
ὦν ἠξίου τυγχάνειν, Τοιγαροῦν, ἔφησεν, ἐπεὶ
σκαιὸς εἶ καὶ πικρὸς ἐγὼ τὰ μειράκια ἀφαιροῦμαι τῆς
<pb id="v.2p.152" />
αὐτῆς ἐξουσίας ἧς σὺ κύριος ὤν. καὶ ὁ Βροῦτος ἐκπικρανθείς, <milestone unit="reiskpage" n="865" />
οὐκ ἐμοῦ γ᾽, ἔφη, ζῶντος, ὦ Κολλατῖνε,
τοὺς προδότας τῆς πατρίδος ἰσχύσεις ἐξελέσθαι: ἀλλὰ
καὶ σὺ δώσεις δίκας ἃς προσῆκεν οὐκ εἰς μακράν.
</p></div2>

<div2 type="chapter" n="10" org="uniform" sample="complete">
<p><milestone unit="section" n="1" />
ταῦτ᾽ εἰπὼν καὶ φυλακὴν τοῖς μειρακίοις ἐπιστήσας
ἐκάλει τὸν δῆμον εἰς ἐκκλησίαν. πληρωθείσης
δὲ τῆς ἀγορᾶς ὄχλου: περιβόητον γὰρ ἀνὰ τὴν πόλιν
ὅλην τὸ περὶ τοὺς παῖδας αὐτοῦ πάθος ἐγεγόνει: προελθών
τε καὶ τοὺς ἐντιμοτάτους τῶν ἐν τῷ συνεδρίῳ
<milestone unit="section" n="2" /><note n="10" place="unspecified" anchored="yes" /> παραστησάμενος ἔλεξε τοιάδε: ἐβουλόμην μὲν ἄν, ὦ
<del status="unremarkable">ἄνδρες</del> πολῖται, Κολλατῖνον τουτονὶ τὸν συνάρχοντα
περὶ πάντων μοι ταὐτὰ φρονεῖν καὶ μὴ τῷ λόγῳ
μόνον, ἀλλὰ καὶ τοῖς ἔργοις μισεῖν τοὺς τυράννους
καὶ πολεμεῖν: ἐπεὶ δὲ τἀναντία φρονῶν γέγονέ μοι
καταφανὴς καὶ ἔστιν οὐ μόνον τῇ φύσει Ταρκυνίων
συγγενής, ἀλλὰ καὶ τῇ προαιρέσει, διαλλαγάς τε πράττων
πρὸς αὐτοὺς καὶ ἀντὶ τῶν κοινῇ συμφερόντων τὸ
ἑαυτοῦ σκοπῶν λυσιτελές, αὐτός τε κωλύειν αὐτὸν <milestone unit="reiskpage" n="866" />
παρεσκεύασμαι πράττειν ἃ κατὰ νοῦν ἔχει πονηρὰ
ὄντα, καὶ ὑμᾶς ἐπὶ τούτῳ παρεκάλεσα: φράσω δ᾽ ὑμῖν
πρῶτον <add>μὲν</add>, ἐν οἷς ἐγένετο κινδύνοις τὰ πράγματα
τῆς πόλεως, ἔπειτα πῶς αὐτοῖς ἑκάτερος ἡμῶν κέχρηται.
<milestone unit="section" n="3" />τῶν πολιτῶν τινες συνελθόντες εἰς τὴν Ἀκυλλίων οἰκίαν
τῶν ἐκ τῆς Κολλατίνου γεγονότων ἀδελφῆς, ἐν οἷς
ἦσαν οἵ τ᾽ ἐμοὶ παῖδες ἀμφότεροι καὶ οἱ τῆς γυναικὸς
<pb id="v.2p.153" />
ἀδελφοὶ τῆς ἐμῆς καὶ ἄλλοι τινὲς ἅμα τούτοις οὐκ
ἀφανεῖς, συνθήκας ἐποιήσαντο πρὸς ἀλλήλους καὶ συνώμοσαν
ἀποκτείναντες ἐμὲ καταγαγεῖν Ταρκύνιον ἐπὶ
τὴν ἀρχήν: ἐπιστολάς τε περὶ τούτων γράψαντες αὐτογράφους
καὶ ταῖς ἑαυτῶν σφραγῖσι κατασημηνάμενοι 
πέμπειν πρὸς τοὺς φυγάδας ἔμελλον. <milestone unit="section" n="4" />ταῦθ᾽ ἡμῖν θεῶν 
τινος εὐνοίᾳ καταφανῆ γέγονεν ὑπὸ τοῦδε μηνυθέντα
<milestone unit="reiskpage" n="867" />τοῦ ἀνδρός: ἔστι δ᾽ Ἀκυλλίων δοῦλος, παρ᾽ οἷς καταγόμενοι
τῇ παρελθούσῃ νυκτὶ τὰς ἐπιστολὰς ἔγραψαν:
καὶ τῶν γραμμάτων γεγόναμεν αὐτῶν ἐγκρατεῖς. Τῖτον 
μὲν οὖν ἐγὼ καὶ Τιβέριον τοὺς ἐμοὺς παῖδας τετιμώρημαι:
καὶ οὐδὲν καταλέλυται διὰ τὴν ἐμὴν ἐπιείκειαν
οὔτε νόμος οὔθ᾽ ὅρκος: Ἀκυλλίους δὲ Κολλατῖνος
ἀφαιρεῖταί μου καί φησιν οὐκ ἐάσειν ὅμοια τοῖς ἐμοῖς
παισὶ βουλεύσαντας τῶν ὁμοίων ἐκείνοις τυχεῖν. <milestone unit="section" n="5" />εἰ δ᾽ 
οὗτοι μηδεμίαν ὑφέξουσι δίκην, οὐδὲ τοὺς ἀδελφοὺς
τῆς ἐμῆς γυναικὸς οὐδὲ τοὺς ἄλλους προδότας τῆς
πατρίδος ἐξέσται μοι κολάσαι. τί γὰρ δὴ δίκαιον πρὸς
αὐτοὺς ἕξω λέγειν, ἂν τούτους ἀφῶ; τίνος οὖν ταῦτα
μηνύματα τίθεσθε; πότερα τῆς πρὸς τὴν πόλιν εὐνοίας 
ἢ τῶν πρὸς τοὺς τυράννους διαλλαγῶν, καὶ πότερα
τῆς ἐμπεδώσεως τῶν ὅρκων, οὓς ἀφ᾽ ἡμῶν ἀρξάμενοι
πάντες ὠμόσατε, ἢ τῆς συγχύσεώς τε καὶ ἐπιορκίας;
<milestone unit="section" n="6" />καὶ εἰ μὲν ἔλαθεν ἡμᾶς, ταῖς ἀραῖς ἔνοχος ἦν ἂν καὶ 
θεοῖς ὑπέσχεν, οὓς ἐπιώρκει, δίκας: ἐπειδὴ δὲ καταφανὴς 
γέγονεν, ὑφ᾽ ἡμῶν αὐτὸν προσήκει κολασθῆναι,
<pb id="v.2p.154" />
ὅς γ᾽ ὀλίγαις μὲν ἡμέραις πρότερον τὰ χρήματα τοῖς <milestone unit="reiskpage" n="868" />
τυράννοις ὑμᾶς ἔπεισεν ἀποδοῦναι, ἵνα μὴ κατὰ τῶν
ἐχθρῶν ἡ πόλις αὐτοῖς ἔχῃ χρῆσθαι πρὸς τὸν πόλεμον,
ἀλλὰ κατὰ τῆς πόλεως οἱ ἐχθροί: νῦν δὲ τοὺς ἐπὶ
καθόδῳ τῶν τυράννων συνομοσαμένους ἀφεῖσθαι τῆς
τιμωρίας οἴεται δεῖν, ἐκείνοις αὐτοὺς δηλονότι χαριζόμενος,
ἵν᾽, ἐὰν ἄρα κατέλθωσιν εἴτ᾽ ἐκ προδοσίας
εἴτε πολέμῳ, ταύτας προφερόμενος τὰς χάριτας ἁπάντων
ὡς φίλος ὅσων ἂν αἱρῆται παρ᾽ αὐτῶν τυγχάνῃ.
<milestone unit="section" n="7" /><note n="10" place="unspecified" anchored="yes" /> ἔπειτ᾽ ἐγὼ τῶν ἐμῶν οὐ φεισάμενος τέκνων σοῦ φείσομαι,
Κολλατῖνε, ὃς τὸ μὲν σῶμα παρ᾽ ἡμῖν ἔχεις,
τὴν δὲ ψυχὴν παρὰ τοῖς πολεμίοις, καὶ τοὺς μὲν προδότας
τῆς πατρίδος σώζεις, ἐμὲ δὲ τὸν ὑπὲρ αὐτῆς
ἀγωνιζόμενον ἀποκτενεῖς; πόθεν; πολλοῦ γε καὶ δεῖ:
ἀλλ᾽ ἵνα μηδὲν ἔτι τοιοῦτον ἐξεργάσῃ, τὴν μὲν ἀρχὴν <milestone unit="reiskpage" n="869" />
ἀφαιροῦμαί σε καὶ πόλιν ἑτέραν κελεύω μεταλαβεῖν:
ὑμῖν δ᾽, ὦ πολῖται, ψῆφον ἀναδώσω καλέσας αὐτίκα
μάλα τοὺς λόχους, ἵνα διαγνῶσιν, εἰ χρὴ ταῦτ᾽ εἶναι
κύρια: εὖ δ᾽ ἴστε <del status="unremarkable">ὅτι</del> δυεῖν θάτερον ἢ Κολλατῖνον
ἕξοντες ὕπατον ἢ Βροῦτον.
</p></div2>

<div2 type="chapter" n="11" org="uniform" sample="complete">
<p><milestone unit="section" n="1" />
τοιαῦτα δὲ λέγοντος αὐτοῦ βοῶν καὶ δεινοπαθῶν
ὁ Κολλατῖνος ἐπίβουλόν τε καὶ προδότην τῶν
φίλων αὐτὸν παρ᾽ ἕκαστα ἀποκαλῶν καὶ τὰ μὲν ὑπὲρ
τῶν <add>καθ᾽</add> ἑαυτοῦ διαβολῶν ἀπολογούμενος, τὰ δ᾽
ὑπὲρ τῶν ἀδελφιδῶν δεόμενος ψῆφόν τε καθ᾽ ἑαυτοῦ
<pb id="v.2p.155" />
τοῖς πολίταις οὐκ ἐῶν ἀναδοῦναι χαλεπώτερον ἐποίει
<milestone unit="reiskpage" n="870" />τὸν δῆμον καὶ δεινοὺς ἤγειρεν ἐπὶ πᾶσι τοῖς λεγομένοις
θορύβους. <milestone unit="section" n="2" />ἠγριωμένων δὲ τῶν πολιτῶν πρὸς 
αὐτὸν καὶ οὔτ᾽ ἀπολογίαν ὑπομενόντων οὔτε δέησιν
προσιεμένων, ἀλλὰ τὰς ψήφους ἀναδοθῆναι σφίσι κελευσάντων, 
δἰ εὐλαβείας τὸ πρᾶγμα ὁ κηδεστὴς αὐτοῦ
λαβὼν Σπόριος Λουκρήτιος, ἀνὴρ τῷ δήμῳ τίμιος, μὴ
μεθ᾽ ὕβρεως τῆς ἀρχῆς καὶ τῆς πατρίδος ἐκπέσῃ, λόγον
αἰτησάμενος παρ᾽ ἀμφοτέρων τῶν ὑπάτων καὶ τυχὼν
τῆς ἐξουσίας ταύτης πρῶτος, ὥς φασιν οἱ Ῥωμαίων 
συγγραφεῖς, οὔπω τότε Ῥωμαίοις ὄντος ἐν ἔθει δημηγορεῖν
ἰδιώτην ἐν ἐκκλησίᾳ, κοινὴν ἐποιήσατο δέησιν
ἀμφοτέρων τῶν ὑπάτων, Κολλατίνῳ μὲν παραινῶν μὴ
θυμομαχεῖν μηδ᾽ ἀκόντων κατέχειν τῶν πολιτῶν τὴν
ἀρχήν, ἣν παρ᾽ ἑκόντων ἔλαβεν, ἀλλ᾽ εἰ δοκεῖ τοῖς δοῦσιν 
αὐτὴν ἀπολαβεῖν ἑκόντα καταθέσθαι καὶ μὴ τοῖς λόγοις
ἀπολύεσθαι τὰς καθ᾽ ἑαυτοῦ διαβολάς, ἀλλὰ τοῖς
<milestone unit="reiskpage" n="871" />πράγμασι, μεταθέσθαι τε τὴν οἴκησιν ἑτέρωσέ ποί ποτε
πάντα τὰ ἑαυτοῦ λαβόντα, ἕως ἂν ἐν ἀσφαλεῖ γένηται
τὰ κοινά, ἐπειδὴ τοῦτο δοκεῖ τῷ δήμῳ συμφέρειν, 
ἐνθυμούμενον, ὅτι τοῖς μὲν ἄλλοις ἀδικήμασι
γενομένοις ὀργίζεσθαι πεφύκασιν ἅπαντες, προδοσίᾳ
δὲ καὶ ὑποπτευομένῃ, σωφρονέστερον ἡγούμενοι καὶ
διὰ κενῆς φοβηθέντες αὐτὴν φυλάξασθαι μᾶλλον ἢ
<pb id="v.2p.156" />
<milestone unit="section" n="3" />καταφρονήσει ἐπιτρέψαντες ἀνατραπῆναι: Βροῦτον δὲ
πείθων μὴ μετ᾽ αἰσχύνης καὶ προπηλακισμοῦ τὸν συνάρχοντα
τῆς πατρίδος ἐκβαλεῖν, μεθ᾽ οὗ τὰ κράτιστα
ὑπὲρ τῆς πόλεως ἐβούλευσεν: ἀλλ᾽ ἐὰν αὐτὸς ὑπομένῃ
τὴν ἀρχὴν ἀποθέσθαι καὶ παραχωρῇ τῆς πατρίδος
ἑκών, τήν τ᾽ οὐσίαν αὐτῷ πᾶσαν ἐπιτρέψαι κατὰ
σχολὴν ἀνασκευάσασθαι, καὶ ἐκ τοῦ δημοσίου προσθεῖναί
τινα δωρεάν, ἵνα παραμύθιον ἔχῃ τῆς συμφορᾶς
τὴν παρὰ τοῦ δήμου χάριν.
</p></div2>

<div2 type="chapter" n="12" org="uniform" sample="complete">
<p><milestone unit="section" n="1" />
ταῦτα τοῦ ἀνδρὸς ἀμφοτέροις παραινοῦντος <milestone unit="reiskpage" n="872" />
καὶ τῶν πολιτῶν ἐπαινεσάντων τὸν λόγον, ὁ μὲν Κολλατῖνος
πολλὰ κατολοφυρόμενος ἑαυτόν, εἰ διὰ συγγενῶν
ἔλεον ἐκλιπεῖν ἀναγκασθήσεται τὴν πατρίδα
μηδὲν ἀδικῶν, ἀποτίθεται τὴν ἀρχήν. <milestone unit="section" n="2" /> ὁ δὲ Βροῦτος
ἐπαινέσας αὐτὸν ὡς τὰ κράτιστα καὶ συμφορώτατα
ἑαυτῷ τε καὶ τῇ πόλει βεβουλευμένον παρεκάλει μήτ᾽
αὐτῷ μήτε τῇ πατρίδι μνησικακεῖν: ἑτέραν δὲ μεταλαβόντα
οἴκησιν τὴν καταλειπομένην πατρίδα ἡγεῖσθαι,
μηδενὸς μήτ᾽ ἔργου μήτε λόγου κοινωνοῦντα τοῖς
ἐχθροῖς κατ᾽ αὐτῆς: τὸ δ᾽ ὅλον ἀποδημίαν ὑπολαβόντα
τὴν μετανάστασιν, οὐκ ἐξορισμὸν οὐδὲ φυγήν, τὸ μὲν
σῶμα παρὰ τοῖς ὑποδεξαμένοις ἔχειν, τὴν δὲ ψυχὴν
παρὰ τοῖς προπέμπουσι. ταῦτα δ᾽ ὑποθέμενος τῷ ἀνδρὶ
πείθει τὸν δῆμον εἴκοσι ταλάντων δοῦναι αὐτῷ δωρεὰν
<pb id="v.2p.157" />
καὶ αὐτὸς πέντε τάλαντα προστίθησιν ἐκ τῶν
ἰδίων. <milestone unit="section" n="3" />Ταρκύνιος μὲν δὴ Κολλατῖνος τοιαύτῃ τύχῃ 
<milestone unit="reiskpage" n="873" />περιπεσὼν εἰς Λαουίνιον ᾤχετο τὴν μητρόπολιν τοῦ
Λατίνων γένους, ἐν ᾗ γηραιὸς ἐτελεύτα: ὁ δὲ Βροῦτος
οὐκ ἀξιῶν μόνος ἄρχειν οὐδ᾽ εἰς ὑπόνοιαν ἐλθεῖν τοῖς 
πολίταις, ὅτι μοναρχίας ὑπαχθεὶς πόθῳ τὸν συνύπατον
ἐξήλασεν ἐκ τῆς πατρίδος, καλέσας τὸν δῆμον εἰς τὸ
πεδίον, ἔνθα σύνηθες αὐτοῖς ἦν τούς τε βασιλεῖς καὶ
τὰς ἄλλας ἀρχὰς καθιστάναι, συνάρχοντα αἱρεῖται Πόπλιον
Οὐαλέριον, ἀπόγονον, ὡς καὶ πρότερον εἶπον, 
τοῦ Σαβίνου Οὐαλερίου, ἄνδρα πολλῶν μὲν καὶ ἄλλων
ἐπιτηδευμάτων χάριν ἐπαινεῖσθαί τε καὶ θαυμάζεσθαι
ἄξιον, μάλιστα δὲ τῆς αὐταρκείας τοῦ βίου. φιλοσοφία
γάρ τις αὐτοδίδακτος ἐγένετο περὶ αὐτόν, ἣν ἐν πολλοῖς
ἀπεδείξατο πράγμασιν, ὑπὲρ ὧν ὀλίγον ὕστερον ἐρῶ. 
</p></div2>

<div2 type="chapter" n="13" org="uniform" sample="complete">
<p><milestone unit="section" n="1" />
μετὰ τοῦτ᾽ ἤδη μιᾷ γνώμῃ περὶ πάντων
χρώμενοι τοὺς μὲν ἐπὶ τῇ καθόδῳ τῶν φυγάδων συνομοσαμένους
<milestone unit="reiskpage" n="874" />ἅπαντας ἀπέκτειναν παραχρῆμα, καὶ τὸν
μηνύσαντα τὴν συνωμοσίαν δοῦλον ἐλευθερίᾳ τε καὶ
πολιτείας μεταδόσει καὶ χρήμασι πολλοῖς ἐτίμησαν. 
ἔπειτα τρία πολιτεύματα κάλλιστα καὶ συμφορώτατα
τῷ κοινῷ καταστησάμενοι τούς τ᾽ ἐν τῇ πόλει πάντας
ὁμονοεῖν παρεσκεύασαν καὶ τὰς τῶν ἐχθρῶν ἑταιρίας
ἐμείωσαν. <milestone unit="section" n="2" />ἦν δὲ τὰ πολιτεύματα τῶν ἀνδρῶν τοιάδε: 
πρῶτον μὲν ἐκ τῶν δημοτικῶν τοὺς κρατίστους ἐπιλέξαντες 
<pb id="v.2p.158" />
πατρικίους ἐποίησαν καὶ συνεπλήρωσαν ἐξ
αὐτῶν τὴν βουλὴν τοὺς τριακοσίους: ἔπειτα τὰς οὐσίας
τῶν τυράννων εἰς τὸ κοινὸν ἅπασι τοῖς πολίταις
φέροντες ἔθεσαν, συγχωρήσαντες ὅσον λάβοι τις ἐξ
αὐτῶν ἔχειν: καὶ τὴν αὐτῶν γῆν ὅσην ἐκέκτηντο τοῖς
μηδένα κλῆρον ἔχουσι διένειμαν, ἓν μόνον ἐξελόμενοι
πεδίον, ὃ κεῖται μεταξὺ τῆς τε πόλεως καὶ τοῦ ποταμοῦ.
τοῦτο δ᾽ Ἄρεος ὑπάρχειν ἱερὸν οἱ πρότερον
ἐψηφίσαντο ἵπποις τε λειμῶνα καὶ νέοις ἀσκοῦσι τὰς <milestone unit="reiskpage" n="875" />
ἐνοπλίους μελέτας γυμνάσιον ἐπιτηδειότατον: ὅτι δὲ
καὶ πρότερον ἱερὸν ἦν τοῦδε τοῦ θεοῦ, Ταρκύνιος δὲ
σφετερισάμενος ἔσπειρεν αὐτὸ μέγιστον ἡγοῦμαι τεκμήριον
εἶναι τὸ πραχθὲν ὑπὸ τῶν ὑπάτων τότε περὶ τοὺς
ἐν αὐτῷ καρπούς. <milestone unit="section" n="3" />ἅπαντα γὰρ ἐπιτρέψαντες τῷ δήμῳ
τὰ τῶν τυράννων ἄγειν τε καὶ φέρειν, τὸν ἐν τούτῳ
γενόμενον τῷ πεδίῳ σῖτον τὸν μὲν ἐπὶ ταῖς καλάμαις,
τὸν δ᾽ ἐπὶ ταῖς ἔτι ἅλωσιν κείμενον καὶ τὸν ἤδη κατειργασμένον
οὐκ ἐπέτρεψαν οὐδενὶ φέρειν, ἀλλ᾽ ὡς
ἐξάγιστόν τε καὶ οὐχ ὡς ἐπιτήδειον εἰς οἰκίας εἰσενεχθῆναι,
εἰς τὸν ποταμὸν καταβαλεῖν ἐψηφίσαντο.
<milestone unit="section" n="4" />καὶ ἔστι νῦν μνημεῖον ἐμφανὲς τοῦ ποτε ἔργου νῆσος
εὐμεγέθης Ἀσκληπιοῦ ἱερά, περίκλυστος ἐκ τοῦ ποταμοῦ,
<pb id="v.2p.159" />
ἥν φασιν ἐκ τοῦ σωροῦ τῆς καλάμης σαπείσης
καὶ ἔτι καὶ τοῦ ποταμοῦ προσλιπαίνοντος αὐτῇ ἰλὺν
<milestone unit="reiskpage" n="876" />γενέσθαι. καὶ τοῖς μετὰ τοῦ τυράννου πεφευγόσι Ῥωμαίων
κάθοδον εἰς τὴν πόλιν ἐπ᾽ ἀδείᾳ τε καὶ ἀμνηστίᾳ
παντὸς ἁμαρτήματος ἔδωκαν χρόνον ὁρίσαντες 
ἡμερῶν εἴκοσιν: εἰ δὲ μὴ κατέλθοιεν ἐν ταύτῃ τῇ
προθεσμίᾳ, τιμωρίας αὐτοῖς ὥρισαν ἀιδίους φυγὰς καὶ
<milestone unit="section" n="5" />κτημάτων ὧν ἐκέκτηντο δημεύσεις. ταῦτα τῶν ἀνδρῶν 
τὰ πολιτεύματα τοὺς μὲν ἀπολαύσαντας ἐκ τῆς οὐσίας
τῶν τυράννων ὅτου δή τινος ὑπὲρ τοῦ μὴ ἀφαιρεθῆναι 
πάλιν ἃς ἔσχον ὠφελείας ἅπαντα κίνδυνον ἐποίησεν
ὑπομένειν: τοὺς δὲ κατὰ δέος ὧν παρηνόμησαν
ἐπὶ τῆς τυραννίδος μὴ δίκην ἀναγκασθεῖεν ὑπέχειν
φυγῆς ἑαυτοῖς τιμησαμένους, ἀπαλλαγέντας τοῦ φόβου
μηκέτι τὰ τῶν τυράννων, ἀλλὰ τὰ τῆς πόλεως φρονεῖν. 
</p></div2>

<div2 type="chapter" n="14" org="uniform" sample="complete">
<p><milestone unit="section" n="1" />
<milestone unit="reiskpage" n="877" />διαπραξάμενοι δὲ ταῦτα καὶ τὰ πρὸς τὸν
πόλεμον εὐτρεπισάμενοι τέως μὲν ὑπὸ τῇ πόλει τὰς
δυνάμεις συνεῖχον ἐν τοῖς πεδίοις ὑπὸ σημείοις τε καὶ
ἡγεμόσι τεταγμένας καὶ τὰ πρὸς τὸν πόλεμον ἀσκούσας
πυνθανόμενοι τοὺς φυγάδας ἐξ ἁπασῶν τῶν ἐν Τυρρηνίᾳ 
πόλεων ἀγείρειν ἐπὶ σφᾶς στρατόν, καὶ δύο μὲν
πόλεις ἐκ τοῦ φανεροῦ συλλαμβάνειν αὐτοῖς τῆς καθόδου,
Ταρκυνιήτας τε καὶ Οὐιεντανούς, ἀξιοχρέοις δυνάμεσιν
ἀμφοτέρας, ἐκ δὲ τῶν ἄλλων ἐθελοντάς τινας,
οὓς μὲν ὑπὸ φίλων παρασκευασθέντας, οὓς δὲ μισθοφόρους: 
<pb id="v.2p.160" />
ἐπεὶ δ᾽ ἔμαθον ἐξεληλυθότας ἤδη τοὺς πολεμίους,
ἀπαντᾶν αὐτοῖς ἔγνωσαν, καὶ πρὶν ἐκείνους
διαβῆναι τὸν ποταμὸν αὐτοὶ τὰς δυνάμεις διαβιβάσαντες
ἐχώρουν πρόσω, καὶ κατεστρατοπέδευσαν πλησίον
Τυρρηνῶν ἐν λειμῶνι καλουμένῳ Ναιβίῳ παρὰ δρυμὸν <milestone unit="reiskpage" n="878" />
<milestone unit="section" n="2" />ἱερὸν ἥρωος Ὁρατίου. ἐτύγχανον δὲ πλήθει τε
ἀγχώμαλοι μάλισθ᾽ αἱ δυνάμεις αὐτῶν οὖσαι καὶ προθυμίᾳ
ὁμοίᾳ χωροῦσαι πρὸς τὸν ἀγῶνα ἀμφότεραι.
πρώτη μὲν οὖν ἐγένετο τῶν ἱππέων μάχη βραχεῖά τις
εὐθὺς ἅμα τῷ συνιδεῖν ἀλλήλους πρὶν ἢ τοὺς πεζοὺς
καταστρατοπεδεύεσθαι, ἐν ᾗ διάπειραν ἀλλήλων λαβόντες
καὶ οὔτε νικήσαντες οὔτε λειφθέντες πρὸς τοὺς
ἑαυτῶν ἑκάτεροι χάρακας ἀπηλλάγησαν: ἔπειτα οἵ τε
ὁπλῖται καὶ οἱ ἱππεῖς ἀφ᾽ ἑκατέρων συνῄεσαν ταξάμενοι
τὸν αὐτὸν ἀλλήλοις τρόπον, μέσην μὲν τὴν φάλαγγα
τῶν πεζῶν ποιήσαντες, ἐπὶ δὲ τῶν κεράτων
ἀμφοτέρων τὴν ἵππον στήσαντες. <milestone unit="section" n="3" />ἡγεῖτο δὲ τοῦ μὲν
δεξιοῦ Ῥωμαίων κέρατος Οὐαλέριος ὁ προσαιρεθεὶς
ὕπατος ἐναντίαν στάσιν ἔχων Οὐιεντανοῖς, τοῦ δ᾽ εὐωνύμου
Βροῦτος, καθ᾽ ὃ μέρος ἡ Ταρκυνιητῶν δύναμις <milestone unit="reiskpage" n="879" />
ἦν: ἡγεμόνες δ᾽ αὐτὴν ἐκόσμουν οἱ Ταρκυνίου τοῦ
βασιλέως παῖδες.
</p></div2>

<div2 type="chapter" n="15" org="uniform" sample="complete">
<p><milestone unit="section" n="1" />
μελλόντων δ᾽ αὐτῶν εἰς χεῖρας ἰέναι προελθὼν
ἐκ τῆς τάξεως τῶν Τυρρηνῶν εἷς τῶν Ταρκυνίου
παίδων, Ἄρρους ὄνομα, ῥωμήν τε κράτιστος καὶ
<pb id="v.2p.161" />
ψυχὴν λαμπρότατος τῶν ἀδελφῶν, ἐγγὺς τῶν Ῥωμαίων
ἐλάσας τὸν ἵππον, ὅθεν μορφήν τε καὶ φωνὴν ἅπαντες
ἔμελλον αὐτοῦ συνήσειν, λόγους ὑβριστὰς εἰς τὸν
ἡγεμόνα τῶν Ῥωμαίων Βροῦτον ἀπερρίπτει, θηρίον
ἄγριον ἀποκαλῶν καὶ τέκνων αἵματι μιαρόν, ἀνανδρίαν 
τ᾽ ἐν ταὐτῷ καὶ δειλίαν ὀνειδίζων, καὶ τελευτῶν εἰς
<milestone unit="reiskpage" n="880" />τὸν ὑπὲρ ἁπάντων ἀγῶνα προὐκαλεῖτο μόνον αὑτῷ
<milestone unit="section" n="2" />συνοισόμενον. κἀκεῖνος οὐκ ἀξιῶν τοὺς ὀνειδισμοὺς 
ὑπομένειν ἤλαυνε τὸν ἵππον ἐκ τῆς τάξεως, ὑπεριδὼν
καὶ τῶν ἀποτρεπόντων φίλων ἐπὶ τὸν κατεψηφισμένον 
ὑπὸ τῆς μοίρας θάνατον ἐπειγόμενος. ὁμοίῳ δ᾽ ἀμφότεροι
θυμῷ φερόμενοι καὶ λογισμὸν οὐχ ὧν πείσονται
λαβόντες, ἀλλ᾽ ὧν ἐβούλοντο δρᾶσαι, συρράττουσι τοὺς
ἵππους ἐξ ἐναντίας ἐλαύνοντες καὶ φέρουσι ταῖς σαρίσαις
ἀφύκτους κατ᾽ ἀλλήλων πληγὰς ἀμφότεροι δι᾽ ἀσπίδων τε καὶ θωράκων, ὁ μὲν εἰς τὰ πλευρὰ βάψας
τὴν αἰχμήν, ὁ δ᾽ εἰς τὰς λαγόνας: καὶ οἱ ἵπποι αὐτῶν
ἐμπλέξαντες τὰ στήθη τῇ ῥύμῃ τῆς φορᾶς ἐπὶ τοῖς
ὀπισθίοις ἀνίστανται ποσὶ καὶ τοὺς ἐπιβάτας ἀναχαιτίσαντες
ἀποσείονται. <milestone unit="section" n="3" />οὕτω μὲν δὴ πεσόντες ἔκειντο 
πολὺ διὰ τῶν τραυμάτων ἐκβάλλοντες αἷμα καὶ ψυχορραγοῦντες,
<milestone unit="reiskpage" n="881" />αἱ δ᾽ ἄλλαι δυνάμεις ὡς τοὺς ἡγεμόνας
εἶδον συμπεσόντας, ὠθοῦνται σὺν ἀλαλαγμῷ καὶ πατάγῳ,
καὶ γίνεται μέγιστος ἁπάντων ἀγὼν πεζῶν τε
<pb id="v.2p.162" />
<milestone unit="section" n="4" />καὶ ἱππέων καὶ τύχη περὶ ἀμφοτέρους ὁμοία. Ῥωμαίων
τε γὰρ οἱ τὸ δεξιὸν κέρας ἔχοντες, ἐφ᾽ οὗ τεταγμένος
ἦν ὁ ἕτερος τῶν ὑπάτων Οὐαλέριος, ἐνίκων τοὺς Οὐιεντανοὺς
καὶ μέχρι τοῦ στρατοπέδου διώξαντες ἐπλήρωσαν
νεκρῶν τὸ πεδίον, Τυρρηνῶν τε οἱ τὴν τοῦ δεξιοῦ
κέρατος ἔχοντες στάσιν, ὧν ἡγοῦντο Τῖτος καὶ Σέξτος
οἱ Ταρκυνίου τοῦ βασιλέως παῖδες, ἐτρέψαντο τοὺς
ἐπὶ τοῦ λαιοῦ ὄντας Ῥωμαίων κέρατος, καὶ πλησίον
τοῦ χάρακος αὐτῶν γενόμενοι πείρας μὲν οὐκ ἀπέστησαν,
εἰ δύναιντο ἑλεῖν τὸ ἔρυμα ἐξ ἐφόδου, πολλὰς
δὲ πληγὰς λαβόντες ὑποστάντων αὐτοὺς τῶν ἔνδον
ἀπετράποντο. ἦσαν δ᾽ αὐτοῦ φύλακες οἱ τριάριοι λεγόμενοι,
παλαιοί τε καὶ πολλῶν ἔμπειροι πολέμων, οἷς
ἐσχάτοις, ὅταν ἀπογνωσθῇ πᾶσα ἐλπίς, εἰς τοὺς περὶ
τῶν μεγίστων ἀγῶνας καταχρῶνται.
</p></div2>

<div2 type="chapter" n="16" org="uniform" sample="complete">
<p><milestone unit="section" n="1" />
ἤδη δὲ περὶ καταφορὰν ὄντος ἡλίου πρὸς <milestone unit="reiskpage" n="882" />
τοὺς ἑαυτῶν ἀνέστρεψαν ἑκάτεροι χάρακας, οὐ τοσοῦτον
ἐπὶ τῇ νίκῃ χαίροντες, ὅσον ἐπὶ τῷ πλήθει τῶν
ἀπολωλότων ἀχθόμενοι καί, εἰ δεήσειεν αὐτοῖς ἑτέρας
μάχης, οὐχ ἱκανοὺς ἡγούμενοι τὸν ἀγῶνα ἄρασθαι τοὺς
περιλειπομένους σφῶν τραυματίας τοὺς πολλοὺς ὄντας.
<milestone unit="section" n="2" />πλείων δ᾽ ἦν περὶ τοὺς Ῥωμαίους ἀθυμία καὶ ἀπόγνωσις
τῶν πραγμάτων διὰ τὸν τοῦ ἡγεμόνος θάνατον:
καὶ λογισμὸς εἰσῄει πολλοῖς, ὡς ἄμεινον εἴη
σφίσιν ἐκλιπεῖν τὸν χάρακα πρὶν ἡμέραν γενέσθαι.
τοιαῦτα δ᾽ αὐτῶν διανοουμένων καὶ διαλεγομένων
πρὸς ἀλλήλους περὶ τὴν πρώτην που μάλιστα φυλακὴν
<pb id="v.2p.163" />
ἐκ τοῦ δρυμοῦ, παρ᾽ ὃν ἐστρατοπεδεύσαντο, φωνή τις
ἠκούσθη ταῖς δυνάμεσιν ἀμφοτέραις γεγονυῖα, ὥσθ᾽
ἅπαντας αὐτοὺς ἀκούειν εἴτε τοῦ κατέχοντος τὸ τέμενος
ἥρωος εἴτε τοῦ καλουμένου Φαύνου. <milestone unit="section" n="3" />τούτῳ γὰρ 
ἀνατιθέασι τῷ δαίμονι Ῥωμαῖοι τὰ πανικὰ καὶ ὅσα 
<milestone unit="reiskpage" n="883" />φάσματα μορφὰς ἄλλοτε ἀλλοίας ἴσχοντα εἰς ὄψιν ἀνθρώπων
ἔρχεται δείματα φέροντα, ἢ φωναὶ δαιμόνιοι
ταράττουσι τὰς ἀκοὰς τούτου φασὶν εἶναι τοῦ θεοῦ
τὸ ἔργον. ἡ δὲ τοῦ δαιμονίου φωνὴ θαρρεῖν παρεκελεύετο
τοῖς Ῥωμαίοις ὡς νενικηκόσιν, ἑνὶ πλείους 
εἶναι τοὺς τῶν πολεμίων ἀποφαίνουσα νεκρούς. ταύτῃ
λέγουσι τῇ φωνῇ τὸν Οὐαλέριον ἐπαρθέντα νυκτὸς ἔτι
πολλῆς ἐπὶ τὸν χάρακα τῶν Τυρρηνῶν ὤσασθαι καὶ
πολλοὺς μὲν ἀποκτείναντα ἐξ αὐτῶν, τοὺς δὲ λοιποὺς
ἐκβαλόντα κρατῆσαι τοῦ στρατοπέδου. 
</p></div2>

<div2 type="chapter" n="17" org="uniform" sample="complete">
<p><milestone unit="section" n="1" />
τοιοῦτο μὲν ἡ μάχη τέλος ἔλαβεν: τῇ δ᾽
ἑξῆς ἡμέρᾳ σκυλεύσαντες οἱ Ῥωμαῖοι τοὺς τῶν πολεμίων
<milestone unit="reiskpage" n="884" />νεκροὺς καὶ τοὺς ἑαυτῶν θάψαντες ἀπῄεσαν. τὸ
δὲ Βρούτου σῶμα ἀράμενοι μετὰ πολλῶν ἐπαίνων τε
καὶ δακρύων εἰς τὴν Ῥώμην ἀπεκόμιζον οἱ κράτιστοι 
τῶν ἱππέων στεφάνοις κεκοσμημένον ἀριστείοις. <milestone unit="section" n="2" />ὑπήντα 
δ᾽ αὐτοῖς ἥ τε βουλὴ θριάμβου καταγωγῇ ψηφισαμένη
κοσμῆσαι τὸν ἡγεμόνα, καὶ ὁ δῆμος ἅπας κρατῆρσι
καὶ τραπέζαις ὑποδεχόμενος τὴν στρατιάν. ὡς δ᾽ εἰς
<pb id="v.2p.164" />
τὴν πόλιν ἀφίκοντο, πομπεύσας ὁ ὕπατος, ὡς τοῖς
βασιλεῦσιν ἔθος ἦν, ὅτε τὰς τροπαιφόρους πομπάς τε
καὶ θυσίας ἐπιτελοῖεν, καὶ τὰ σκῦλα τοῖς θεοῖς ἀναθείς,
ἐκείνην μὲν τὴν ἡμέραν ἱερὰν ἀνῆκε καὶ τοὺς
ἐπιφανεστάτους τῶν πολιτῶν ἑστιάσει <del status="unremarkable">προθεὶς</del> ὑπεδέχετο:
τῇ δ᾽ ἑξῆς ἡμέρᾳ φαιὰν ἐσθῆτα λαβὼν καὶ τὸ
Βρούτου σῶμα προθεὶς ἐν ἀγορᾷ κεκοσμημένον ἐπὶ στρωμνῆς
ἐκπρεποῦς συνεκάλει τὸν δῆμον εἰς ἐκκλησίαν
καὶ προελθὼν ἐπὶ τὸ βῆμα τὸν ἐπιτάφιον ἔλεξεν ἐπ᾽
<milestone unit="section" n="3" /><note n="10" place="unspecified" anchored="yes" /> αὐτῷ λόγον. εἰ μὲν οὖν Οὐαλέριος πρῶτος κατεστήσατο
τὸν νόμον τόνδε Ῥωμαίοις ἢ κείμενον ὑπὸ τῶν
βασιλέων παρέλαβεν, οὐκ ἔχω τὸ σαφὲς εἰπεῖν: ὅτι δὲ <milestone unit="reiskpage" n="885" />
Ῥωμαίων ἐστὶν ἀρχαῖον εὕρεμα τὸ παρὰ τὰς ταφὰς τῶν
ἐπισήμων ἀνδρῶν ἐπαίνους τῆς ἀρετῆς αὐτῶν λέγεσθαι
καὶ οὐχ Ἕλληνες αὐτὸ κατεστήσαντο πρῶτοι,
παρὰ τῆς κοινῆς ἱστορίας οἶδα μαθών, ἣν ποιητῶν τε
οἱ παλαιότατοι καὶ συγγραφέων οἱ λογιώτατοι παραδεδώκασιν.
<milestone unit="section" n="4" />ἀγῶνας μὲν γὰρ ἐπιταφίους τιθεμένους
ἐπὶ τοῖς ἐνδόξοις ἀνδράσι γυμνικούς τε καὶ ἱππικοὺς
ὑπὸ τῶν προσηκόντων ἱστορήκασιν, ὡς ὑπό τ᾽ Ἀχιλλέως
ἐπὶ Πατρόκλῳ καὶ ἔτι πρότερον ὑφ᾽ Ἡρακλέους ἐπὶ
Πέλοπι: ἐπαίνους δὲ λεγομένους ἐπ᾽ αὐτοῖς οὐ γράφουσιν
ἔξω τῶν Ἀθήνησι τραγῳδοποιῶν, οἳ κολακεύοντες
τὴν πόλιν ἐπὶ τοῖς ὑπὸ Θησέως θαπτομένοις
καὶ τοῦτ᾽ ἐμύθευσαν. ὀψὲ γάρ ποτε Ἀθηναῖοι προσέθεσαν
τὸν ἐπιτάφιον ἔπαινον τῷ νόμῳ, εἴτ᾽ ἀπὸ τῶν <milestone unit="reiskpage" n="886" />
ἐπ᾽ Ἀρτεμισίῳ καὶ περὶ Σαλαμῖνα καὶ ἐν Πλαταιαῖς
<pb id="v.2p.165" />
ὑπὲρ τῆς πατρίδος ἀποθανόντων ἀρξάμενοι, εἴτ᾽ ἀπὸ
τῶν περὶ Μαραθῶνα ἔργων. ὑστερεῖ δὲ καὶ τὰ Μαραθώνια
τῆς Βρούτου ταφῆς, εἰ δὴ ἀπὸ τούτων πρώτων
ἤρξαντο οἱ ἔπαινοι λέγεσθαι τοῖς ἀπογενομένοις, ἑκκαίδεκα
ἔτεσιν. <milestone unit="section" n="5" />εἰ δέ τις ἐάσας σκοπεῖν, οἵ τινες ἦσαν 
οἱ πρῶτοι τοὺς ἐπιταφίους ἐπαίνους καταστησάμενοι,
τὸν νόμον αὐτὸν ἐφ᾽ ἑαυτοῦ βουληθείη καταμαθεῖν,
<milestone unit="reiskpage" n="887" />παρ᾽ ὁποτέροις ἄμεινον ἔχει, τοσούτῳ φρονιμώτερον
εὑρήσει παρὰ τοῖσδε κείμενον αὐτὸν ἢ παρ᾽ ἐκείνοις,
ὅσῳ γ᾽ Ἀθηναῖοι μὲν ἐπὶ τοῖς ἐκ τῶν πολέμων θαπτομένοις 
καταστήσασθαι τοὺς ἐπιταφίους ἀγορεύεσθαι
λόγους δοκοῦσιν ἐκ μιᾶς τῆς περὶ τὸν θάνατον ἀρετῆς,
κἂν τἆλλα φαῦλος γένηταί τις, ἐξετάζειν οἰόμενοι
δεῖν τοὺς ἀγαθούς: <milestone unit="section" n="6" />Ῥωμαῖοι δὲ πᾶσι τοῖς ἐνδόξοις 
ἀνδράσιν, ἐάν τε πολέμων ἡγεμονίας λαβόντες ἐάν τε 
πολιτικῶν ἔργων προστασίας συνετὰ βουλεύματα καὶ
πράξεις ἀποδείξωνται καλάς, ταύτην ἔταξαν εἶναι τὴν
τιμήν, οὐ μόνον τοῖς κατὰ πόλεμον ἀποθανοῦσιν, ἀλλὰ
καὶ τοῖς ὁποιᾳδήποτε χρησαμένοις τοῦ βίου τελευτῇ,
ἐξ ἁπάσης τῆς περὶ τὸν βίον ἀρετῆς οἰόμενοι δεῖν 
ἐπαινεῖσθαι τοὺς ἀγαθούς, οὐκ ἐκ μιᾶς τῆς περὶ τὸν
θάνατον εὐκλείας.
</p></div2>

<div2 type="chapter" n="18" org="uniform" sample="complete">
<p><milestone unit="section" n="1" />
Ἰούνιος μὲν δὴ Βροῦτος ὁ τὴν βασιλείαν
ἐκβαλὼν καὶ πρῶτος ἀποδειχθεὶς ὕπατος, ὀψὲ μὲν εἰς
ἐπιφάνειαν προελθών, ἀκαρῆ δὲ χρόνον ἀνθήσας ἐν 
<milestone unit="reiskpage" n="888" />αὐτῇ Ῥωμαίων ἁπάντων κράτιστος φανεὶς τοιαύτης
<pb id="v.2p.166" />
τελευτῆς ἔτυχε, γενεὰν οὔτε ἄρρενα καταλιπὼν οὔτε
θήλειαν, ὡς οἱ τὰ Ῥωμαίων σαφέστατα ἐξητακότες
γράφουσι, τεκμήρια πολλὰ μὲν καὶ ἄλλα τούτου φέροντες,
ὑπὲρ ἅπαντα δ᾽ ὃ δυσαντίλεκτόν ἐστιν, ὅτι
τοῦ πατρικίων γένους ἐκεῖνος ἦν, οἱ δ᾽ ἀπ᾽ ἐκείνης
αὑτοὺς λέγοντες εἶναι τῆς οἰκίας Ἰούνιοί τε καὶ Βροῦτοι
πάντες ἦσαν πλήβειοι καὶ τὰς ἀρχὰς μετῄεσαν, ἃς
τοῖς δημοτικοῖς μετιέναι νόμος, ἀγορανομίας τε καὶ
δημαρχίας, ὑπατείαν δ᾽ οὐδείς, ἧς τοῖς πατρικίοις
<note n="10" place="unspecified" anchored="yes" /> μετῆν. <milestone unit="section" n="2" />ὀψὲ δέ ποτε καὶ ταύτης ἔτυχον τῆς ἀρχῆς, ὅτε
συνεχωρήθη καὶ τοῖς δημοτικοῖς αὐτὴν λαβεῖν. ἀλλ᾽ <milestone unit="reiskpage" n="889" />
ὑπὲρ μὲν τούτων οἷς μέλει τε καὶ διαφέρει τὸ σαφὲς
εἰδέναι παρίημι σκοπεῖν.
</p></div2>

<div2 type="chapter" n="19" org="uniform" sample="complete">
<p><milestone unit="section" n="1" />
μετὰ δὲ τὴν Βρούτου τελευτὴν ὁ συνύπατος
αὐτοῦ Οὐαλέριος ὕποπτος γίνεται τοῖς δημοτικοῖς
ὡς βασιλείαν κατασκευαζόμενος: πρῶτον μὲν ὅτι
μόνος κατέσχε τὴν ἀρχὴν δέον εὐθὺς ἑλέσθαι <del status="unremarkable">τὸν</del>
συνύπατον, ὥσπερ ὁ Βροῦτος ἐποίησε Κολλατῖνον ἐκβαλών:
ἔπειθ᾽ ὅτι τὴν οἰκίαν ἐν ἐπιφθόνῳ τόπῳ κατεσκευάσατο
λόφον ὑπερκείμενον τῆς ἀγορᾶς ὑψηλὸν
ἐπιεικῶς καὶ περίτομον, ὃν καλοῦσι Ῥωμαῖοι Οὐελίαν,
<milestone unit="section" n="2" />ἐκλεξάμενος. πυθόμενος δὲ παρὰ τῶν ἐπιτηδείων, ὅτι
ταῦτα λυπεῖ τὸν δῆμον, ἀρχαιρεσιῶν προθεὶς ἡμέραν
<pb id="v.2p.167" />
ὕπατον αἱρεῖται Σπόριον Λουκρήτιον, ὃς οὐ πολλὰς
ἡμέρας τὴν ἀρχὴν κατασχὼν ἀποθνήσκει. εἰς δὲ τὸν
ἐκείνου τόπον καθίστησι Μάρκον Ὁράτιον, καὶ τὴν
<milestone unit="reiskpage" n="890" />οἰκίαν ἀπὸ τοῦ λόφου μετατίθεται κάτω, ἵν᾽ ἐξείη Ῥωμαίοις,
ὡς αὐτὸς ἐκκλησιάζων ἔφη, βάλλειν αὐτὸν ἄνωθεν 
ἀπὸ τοῦ μετεώρου τοῖς λίθοις, ἐάν τι λάβωσιν
ἀδικοῦντα. <milestone unit="section" n="3" />βεβαίαν τε πίστιν ὑπὲρ τῆς ἐλευθερίας 
τοὺς δημοτικοὺς λαβεῖν βουλόμενος ἀφεῖλεν ἀπὸ τῶν
ῥάβδων τοὺς πελέκεις, καὶ κατεστήσατο τοῖς μεθ᾽ ἑαυτὸν
ὑπάτοις ἔθος, ὃ καὶ μέχρι τῆς ἐμῆς διέμεινεν ἡλικίας, 
ὅταν ἔξωθεν τῆς πόλεως γένωνται χρῆσθαι τοῖς
πελέκεσιν, ἔνδον δὲ ταῖς ῥάβδοις κοσμεῖσθαι μόναις:
<milestone unit="section" n="4" />νόμους τε φιλανθρωποτάτους ἔθετο βοηθείας ἔχοντας 
τοῖς δημοτικοῖς: ἕνα μέν, ἐν ᾧ διαρρήδην ἀπεῖπεν
ἄρχοντα μηδένα εἶναι Ῥωμαίων, ὃς ἂν μὴ παρὰ τοῦ 
δήμου λάβῃ τὴν ἀρχήν, θάνατον ἐπιθεὶς ζημίαν, ἐάν
τις παρὰ ταῦτα ποιῇ, καὶ τὸν ἀποκτείναντα τούτων
τινὰ ποιῶν ἀθῷον: ἕτερον δ᾽, ἐν ᾧ γέγραπται, Ἐάν
τις ἄρχων Ῥωμαίων τινὰ ἀποκτείνειν ἢ μαστιγοῦν ἢ
<milestone unit="reiskpage" n="891" />ζημιοῦν εἰς χρήματα θέλῃ, ἐξεῖναι τῷ ἰδιώτῃ προκαλεῖσθαι 
τὴν ἀρχὴν ἐπὶ τὴν τοῦ δήμου κρίσιν, πάσχειν
δ᾽ ἐν τῷ μεταξὺ χρόνῳ μηδὲν ὑπὸ τῆς ἀρχῆς, ἕως ἂν
ὁ δῆμος ὑπὲρ αὐτοῦ ψηφίσηται. <milestone unit="section" n="5" />ἐκ τούτων γίνεται 
τῶν πολιτευμάτων τίμιος τοῖς δημοτικοῖς, καὶ τίθενται
αὐτῷ ἐπωνύμιον Ποπλικόλαν: τοῦτο κατὰ τὴν Ἑλλήνων 
διάλεκτον βούλεται δηλοῦν δημοκηδῆ. καὶ τὰ μὲν
<pb id="v.2p.168" />
ἐν ἐκείνῳ τῷ ἐνιαυτῷ συντελεσθέντα ὑπὸ τῶν ὑπάτων τοιάδε ἦν:
</p></div2>

<div2 type="chapter" n="20" org="uniform" sample="complete">
<p><milestone unit="section" n="1" />
τῷ δ᾽ ἑξῆς αὐτός τε πάλιν ἀποδείκνυται Οὐαλέριος
τὸ δεύτερον ὕπατος καὶ σὺν αὐτῷ Λουκρήτιος,
ἐφ᾽ ὧν ἄλλο μὲν οὐδὲν ἄξιον λόγου ἐπράχθη, τιμήσεις
δ᾽ ἐγένοντο τῶν βίων καὶ τάξεις τῶν εἰς τοὺς πολέμους
εἰσφορῶν, ὡς Τύλλιος ὁ βασιλεὺς ἐνομοθέτησε,
πάντα τὸν ἐπὶ τῆς Ταρκυνίου δυναστείας χρόνον ἀφειμέναι,
τότε δὲ πρῶτον ὑπὸ τούτων ἀνανεωθεῖσαι: ἐξ <milestone unit="reiskpage" n="892" />
ὧν εὑρέθη τῶν ἐν ἥβῃ Ῥωμαίων περὶ τρισκαίδεκα
μυριάδας. καὶ εἰς χωρίον τι Σιγνούριον καλούμενον
Ῥωμαίων ἀπεστάλη στρατιά, διὰ φυλακῆς ἕξουσα τὸ
φρούριον ἐπὶ ταῖς Λατίνων τε καὶ Ἑρνίκων πόλεσι
κείμενον, ὅθεν τὸν πόλεμον προσεδέχοντο.
</p></div2>

<div2 type="chapter" n="21" org="uniform" sample="complete">
<p><milestone unit="section" n="1" />
Ποπλίου δὲ Οὐαλερίου τοῦ προσαγορευθέντος
Ποπλικόλα τὸ τρίτον ἐπὶ τὴν αὐτὴν ἀποδειχθέντος
ἀρχὴν καὶ σὺν αὐτῷ Μάρκου Ὁρατίου Πολβίλλου τὸ
δεύτερον βασιλεὺς Κλουσινῶν τῶν ἐν Τυρρηνίᾳ Λάρος
ὄνομα, Πορσίνας ἐπίκλησιν, καταφυγόντων ἐπ᾽ αὐτὸν
Ταρκυνίων, ὑποσχόμενος αὐτοῖς δυεῖν θάτερον ἢ διαλλάξειν
αὐτοὺς πρὸς τοὺς πολίτας ἐπὶ καθόδῳ καὶ
ἀναλήψει τῆς ἀρχῆς ἢ τὰς οὐσίας ἀνακομισάμενος, ἃς
ἀφῃρέθησαν, ἀποδώσειν, ἐπειδὴ πρέσβεις ἀποστείλας
εἰς τὴν Ῥώμην ἐν τῷ παρελθόντι ἐνιαυτῷ μεμιγμένας
ἀπειλαῖς ἐπικλήσεις κομίζοντας οὔτε διαλλαγὰς εὕρετο <milestone unit="reiskpage" n="893" />
<pb id="v.2p.169" />
τοῖς ἀνδράσι καὶ κάθοδον, αἰτιωμένης τῆς βουλῆς τὰς
ἀρὰς καὶ τοὺς ὅρκους τοὺς γενομένους κατ᾽ αὐτῶν,
οὔτε τὰς οὐσίας ἀνεπράξατο αὐτοῖς, τῶν διανειμαμένων
καὶ κατακληρουχησάντων αὐτὰς οὐκ ἀξιούντων
ἀποδιδόναι: <milestone unit="section" n="2" />ὑβρίζεσθαι φήσας ὑπὸ Ῥωμαίων καὶ δεινὰ 
πάσχειν, ὅτι τῶν ἀξιουμένων οὐδετέρου παρ᾽ αὐτῶν
ἔτυχεν, ἀνὴρ αὐθάδης καὶ διεφθαρμένος τὴν γνώμην
ὑπό τε πλούτου καὶ χρημάτων καὶ ἀρχῆς μεγέθους,
ἀφορμὰς ὑπέλαβεν ἔχειν καλὰς καταλῦσαι τὴν Ῥωμαίων
ἀρχὴν παλαίτερον ἔτι τοῦτο βουλόμενος καὶ προεῖπεν 
αὐτοῖς τὸν πόλεμον. <milestone unit="section" n="3" />συνῄρετο δ᾽ αὐτῷ τοῦ πολέμου 
πᾶσαν προθυμίαν ἀποδεῖξαι βουλόμενος ὁ Ταρκυνίου
γαμβρὸς Ὀκταούιος Μαμίλιος, ἐκ πόλεως ὁρμώμενος
Τύσκλου, Καμερίνους μὲν καὶ Ἀντεμνάτας, οἳ τοῦ Λατίνων
μετεῖχον γένους, ἅπαντας ἐπαγόμενος ἀφεστηκότας 
<milestone unit="reiskpage" n="894" />ἤδη Ῥωμαίων ἐκ τοῦ φανεροῦ: παρὰ δὲ τῶν
ἄλλων ὁμοεθνῶν, οἷς οὐκ ἦν βουλομένοις πολεμεῖν
ἀναφανδὸν ἐνσπόνδῳ τε καὶ μεγάλην ἰσχὺν ἐχούσῃ
πόλει διὰ προφάσεις οὐκ ἀναγκαίας, ἐθελοντὰς συχνοὺς
ἰδίᾳ πεπεικὼς χάριτι. 
</p></div2>

<div2 type="chapter" n="22" org="uniform" sample="complete">
<p><milestone unit="section" n="1" />
ταῦτα μαθόντες οἱ τῶν Ῥωμαίων ὕπατοι
πρῶτον μὲν τὰ ἐκ τῶν ἀγρῶν χρήματά τε καὶ βοσκήματα
καὶ ἀνδράποδα μετάγειν τοῖς γεωργοῖς ἐκέλευσαν
εἰς τὰ πλησίον ὄρη φρούρια κατασκευάσαντες ἐπὶ τοῖς
ἐρυμνοῖς ἱκανὰ σώζειν τοὺς εἰς αὐτὰ καταφυγόντας: 
ἔπειτα τὸν καλούμενον Ἰανίκολον ὄχθον: ἔστι δὲ τοῦτ᾽
<pb id="v.2p.170" />
ὄρος ὑψηλὸν ἀγχοῦ τῆς Ῥώμης πέραν τοῦ Τεβέριος
ποταμοῦ κείμενον: ὀχυρωτέραις ἐκρατύναντο κατασκευαῖς
τε καὶ φυλακαῖς, περὶ παντὸς ποιούμενοι μὴ
γενέσθαι τοῖς πολεμίοις <add>τὸ</add> ἐπίκαιρον χωρίον ἐπιτείχισμα
κατὰ τῆς πόλεως, καὶ τὰς εἰς τὸν πόλεμον
παρασκευὰς ἐνταῦθ᾽ ἀπέθεντο: τά τ᾽ ἐντὸς τείχους ἐπὶ
τὸ δημοτικώτερον καθίσταντο πολλὰ πολιτευόμενοι
φιλάνθρωπα πρὸς τοὺς πένητας, ἵνα μὴ μεταβάλοιντο <milestone unit="reiskpage" n="895" />
πρὸς τοὺς τυράννους ἐπὶ τοῖς ἰδίοις κέρδεσι πεισθέντες
<note n="10" place="unspecified" anchored="yes" /> προδοῦναι τὸ κοινόν: <milestone unit="section" n="2" />καὶ γὰρ ἀτελεῖς αὐτοὺς ἁπάντων
ἐψηφίσαντο εἶναι τῶν κοινῶν τελῶν, ὅσα βασιλευομένης
τῆς πόλεως ἐτέλουν, καὶ ἀνεισφόρους τῶν
εἰς τὰ στρατιωτικὰ καὶ τοὺς πολέμους ἀναλισκομένων
ἐποίησαν, μέγα κέρδος ἡγούμενοι τοῖς κοινοῖς, εἰ τὰ
σώματα μόνον αὐτῶν ἕξουσι προκινδυνεύοντα τῆς πατρίδος:
τήν τε δύναμιν ἠσκημένην ἐκ πολλοῦ καὶ
παρεσκευασμένην ἔχοντες ἐν τῷ προκειμένῳ τῆς πόλεως
ἐστρατοπεδεύοντο πεδίῳ. <milestone unit="section" n="3" />βασιλεὺς δὲ Πορσίνας ἄγων
τὴν στρατιὰν τὸ μὲν Ἰανίκολον ἐξ ἐφόδου καταλαμβάνεται
καταπληξάμενος τοὺς φυλάττοντας αὐτὸ καὶ
φρουρὰν Τυρρηνῶν ἐν αὐτῷ καθίστησιν: ἐπὶ δὲ τὴν
πόλιν ἐλαύνων ὡς καὶ ταύτην δίχα πόνου παραστησόμενος,
ἐπειδὴ πλησίον τῆς γεφύρας ἐγένετο καὶ τοὺς
Ῥωμαίους ἐθεάσατο προκαθημένους τοῦ ποταμοῦ, παρεσκευάζετό
<pb id="v.2p.171" />
<milestone unit="reiskpage" n="896" />τε πρὸς μάχην ὡς ἀναρπασόμενος αὐτοὺς
πλήθει καὶ ἐπῆγε σὺν πολλῇ καταφρονήσει τὴν δύναμιν.
<milestone unit="section" n="4" />εἶχον δὲ τὴν ἡγεμονίαν τοῦ μὲν ἀριστεροῦ κέρως 
οἱ Ταρκυνίου παῖδες, Σέξτος καὶ Τῖτος, Ῥωμαίων τ᾽
αὐτῶν τοὺς φυγάδας ἄγοντες καὶ ἐκ τῆς Γαβίων πόλεως 
τὸ ἀκμαιότατον ξένων τε καὶ μισθοφόρων χεῖρα
οὐκ ὀλίγην: τοῦ δὲ δεξιοῦ Μαμίλιος ὁ Ταρκυνίου
κηδεστής, ἐφ᾽ οὗ Λατίνων οἱ ἀποστάντες Ῥωμαίων
ἐτάξαντο: βασιλεὺς δὲ Πορσίνας κατὰ μέσην τὴν φάλαγγα
ἐτέτακτο. <milestone unit="section" n="5" />Ῥωμαίων δὲ τὸ μὲν δεξιὸν κέρας 
Σπόριος Λάρκιος καὶ Τῖτος Ἑρμίνιος κατεῖχον ἐναντίοι
Ταρκυνίοις: τὸ δ᾽ ἀριστερὸν Μάρκος Οὐαλέριος
ἀδελφὸς θατέρου τῶν ὑπάτων Ποπλικόλα καὶ Τῖτος
Λουκρήτιος ὁ τῷ πρόσθεν ὑπατεύσας ἔτει Μαμιλίῳ καὶ
Λατίνοις συνοισόμενοι: τὰ δὲ μέσα τῶν κεράτων οἱ 
ὕπατοι κατεῖχον ἀμφότεροι.
</p></div2>

<div2 type="chapter" n="23" org="uniform" sample="complete">
<p><milestone unit="section" n="1" />
<milestone unit="reiskpage" n="897" />ὡς δὲ συνῆλθον εἰς χεῖρας, ἐμάχοντο γενναίως
καὶ πολὺν ἀντεῖχον ἀμφότεροι χρόνον: ἐμπειρίᾳ
μὲν καὶ καρτερίᾳ κρείττους ὄντες οἱ Ῥωμαῖοι τῶν
ἐναντίων, πλήθει δὲ κρατοῦντες τῶν Ῥωμαίων οἱ Τυρρηνοί 
τε καὶ Λατῖνοι μακρῷ. πολλῶν δὲ πεσόντων
ἀφ᾽ ἑκατέρων δέος εἰσέρχεται Ῥωμαίους, πρῶτον μὲν
τοὺς κατέχοντας τὸ ἀριστερὸν κέρας, ἐπειδὴ τοὺς ἡγεμόνας
ἐθεάσαντο Οὐαλέριόν τε καὶ Λουκρήτιον τραυματίας
ἀποκομισθέντας ἐκ τῆς μάχης: ἔπειτα καὶ τοὺς 
ἐπὶ τοῦ δεξιοῦ κέρατος τεταγμένους νικῶντας ἤδη τὴν
σὺν Ταρκυνίοις δύναμιν τὸ αὐτὸ καταλαμβάνει πάθος,
<milestone unit="section" n="2" />ὁρῶντας τὴν τροπὴν τῶν ἑτέρων. φευγόντων δ᾽ εἰς 
<pb id="v.2p.172" />
τὴν πόλιν ἁπάντων καὶ διὰ μιᾶς γεφύρας βιαζομένων
ἀθρόων ὁρμὴ γίνεται τῶν πολεμίων ἐπ᾽ αὐτοὺς μεγάλη:
ὀλίγου τε πάνυ ἡ πόλις ἐδέησεν ἁλῶναι κατὰ κράτος
ἀτείχιστος οὖσα ἐκ τῶν παρὰ τὸν ποταμὸν μερῶν, εἰ
συνεισέπεσον εἰς αὐτὴν ἅμα τοῖς φεύγουσιν οἱ διώκοντες. <milestone unit="reiskpage" n="898" />
οἱ δὲ τὴν ὁρτὴν τῶν πολεμίων ἐπισχόντες καὶ
διασώσαντες ὅλην τὴν στρατιὰν τρεῖς ἄνδρες ἐγένοντο,
Σπόριος μὲν Λάρκιος καὶ Τῖτος Ἑρμίνιος οἱ τὸ δεξιὸν
ἔχοντες κέρας ἐκ τῶν πρεσβυτέρων, Πόπλιος δ᾽ Ὁράτιος
ὁ καλούμενος Κόκλης ἐκ τοῦ κατὰ τὴν ὄψιν ἐλαττώματος
ἐκκοπεὶς ἐν μάχῃ τὸν ἕτερον ὀφθαλμὸν ἐκ
τῶν νεωτέρων, μορφήν τε κάλλιστος ἀνθρώπων καὶ
<milestone unit="section" n="3" />ψυχὴν ἄριστος. οὗτος ἀδελφιδοῦς μὲν ἦν Ὁρατίου
Μάρκου θατέρου τῶν ὑπάτων, τὸ δὲ γένος κατῆγεν
ἀφ᾽ ἑνὸς τῶν τριδύμων Ὁρατίου Μάρκου τοῦ νικήσαντος
τοὺς Ἀλβανοὺς τριδύμους, ὅτε περὶ τῆς ἡγεμονίας
αἱ πόλεις εἰς πόλεμον καταστᾶσαι συνέβησαν
μὴ πάσαις ἀποκινδυνεῦσαι ταῖς δυνάμεσιν, ἀλλὰ τρισὶν
ἀνδράσιν ἀφ᾽ ἑκατέρας, ὡς ἐν τοῖς προτέροις δεδήλωκα
<note n="20" place="unspecified" anchored="yes" /> λόγοις. <milestone unit="section" n="4" />οὗτοι δὴ μόνοι κατὰ νώτου λαβόντες τὴν γέφυραν
εἶργον τῆς διαβάσεως τοὺς πολεμίους μέχρι
πολλοῦ καὶ διέμενον ἐπὶ τῆς αὐτῆς στάσεως βαλλόμενοί
θ᾽ ὑπὸ πολλῶν παντοδαποῖς βέλεσι καὶ ἐκ χειρὸς
παιόμενοι τοῖς ξίφεσιν, ἕως ἅπασα ἡ στρατιὰ διῆλθε
τὸν ποταμόν.
</p></div2>

<div2 type="chapter" n="24" org="uniform" sample="complete">
<p><milestone unit="section" n="1" />
ὡς δ᾽ ἐν ἀσφαλεῖ τοὺς σφετέρους ἔδοξαν <milestone unit="reiskpage" n="899" />
<pb id="v.2p.173" />
γεγονέναι, δύο μὲν ἐξ αὐτῶν Ἑρμίνιός τε καὶ Λάρκιος
διεφθαρμένων αὐτοῖς ἤδη τῶν σκεπαστηρίων διὰ τὰς
συνεχεῖς πληγὰς ἀνεχώρουν ἐπὶ πόδα. Ὁράτιος δὲ μόνος
ἀνακαλουμένων αὐτὸν ἀπὸ τῆς πόλεως τῶν θ᾽
ὑπάτων καὶ τῶν ἄλλων πολιτῶν καὶ περὶ παντὸς ποιουμένων 
σωθῆναι τοιοῦτον ἄνδρα τῇ πατρίδι καὶ τοῖς
γειναμένοις οὐκ ἐπείσθη, ἀλλ᾽ ἔμενεν, ἔνθα τὸ πρῶτον
ἔστη, κελεύσας τοῖς περὶ τὸν Ἑρμίνιον λέγειν πρὸς
τοὺς ὑπάτους, ὡς αὐτοῦ φράσαντος, ἀποκόπτειν τὴν
γέφυραν ἀπὸ τῆς πόλεως ἐν τάχει: ἦν δὲ μία κατ᾽ 
ἐκείνους τοὺς χρόνους ξυλόφρακτος ἄνευ σιδήρου δεδεμένη
ταῖς σανίσιν αὐταῖς, ἣν καὶ μέχρις ἐμοῦ τοιαύτην
φυλάττουσι Ῥωμαῖοι: ἐπιστεῖλαι δὲ τοῖς ἀνδράσιν,
ὅταν τὰ πλείω τῆς γεφύρας λυθῇ καὶ βραχὺ τὸ λειπόμενον
ᾖ μέρος, φράσαι πρὸς αὐτὸν σημείοις τισὶν ἢ 
φωνῇ γεγωνοτέρᾳ: τὰ λοιπὰ λέγων ἑαυτῷ μελήσειν.
<milestone unit="section" n="2" />ταῦτ᾽ ἐπικελευσάμενος τοῖς δυσὶν ἐπ᾽ αὐτῆς ἵσταται 
τῆς γεφύρας καὶ τῶν ὁμόσε χωρούντων οὓς μὲν τῷ
<milestone unit="reiskpage" n="900" />ξίφει παίων, οὓς δὲ τῷ θυρεῷ περιτρέπων πάντας
ἀνέστειλε τοὺς ὁρμήσαντας ἐπὶ τὴν γέφυραν: οὐκέτι 
γὰρ εἰς χεῖρας αὐτῷ χωρεῖν ἐτόλμων οἱ διώκοντες ὡς
μεμηνότι καὶ θανατῶντι: καὶ ἅμα οὐδὲ ῥᾴδιον αὐτῷ
προσελθεῖν ὑπάρχον ἐξ εὐωνύμων μὲν καὶ δεξιῶν ἔχοντι
πρόβλημα τὸν ποταμόν, ἐκ δὲ τοῦ κατὰ πρόσωπον
ὅπλων τε καὶ νεκρῶν σωρόν: ἀλλ᾽ ἄπωθεν ἑστῶτες 
ἀθρόοι λόγχαις τε καὶ σαυνίοις καὶ λίθοις χειροπληθέσιν
<pb id="v.2p.174" />
ἔβαλλον, οἷς δὲ μὴ παρῆν ταῦτα τοῖς ξίφεσι καὶ
<milestone unit="section" n="3" />ταῖς ἀσπίσι τῶν νεκρῶν. ὁ δ᾽ ἠμύνετο τοῖς ἐκείνων
χρώμενος ὅπλοις κατ᾽ αὐτῶν καὶ ἔμελλεν ὥσπερ εἰκὸς
εἰς ἀθρόους βάλλων ἀεί τινος τεύξεσθαι σκοποῦ. ἤδη
δὲ καταβελὴς ὢν καὶ τραυμάτων πλῆθος ἐν πολλοῖς
μέρεσι τοῦ σώματος ἔχων, μίαν δὲ πληγὴν λόγχης, ἣ
διὰ θατέρου τῶν γλουτῶν ὑπὲρ τῆς κεφαλῆς τοῦ μηροῦ
ἀντία ἐνεχθεῖσα ἐκάκωσεν αὐτὸν ὀδύναις καὶ τὴν
βάσιν ἔβλαπτεν, ἐπειδὴ τῶν κατόπιν ἤκουσεν ἐμβοησάντων <milestone unit="reiskpage" n="901" />
λελύσθαι τῆς γεφύρας τὸ πλέον μέρος, καθάλλεται
σὺν τοῖς ὅπλοις εἰς τὸν ποταμὸν καὶ διανηξάμενος
τὸ ῥεῦμα χαλεπῶς πάνυ: περὶ γὰρ τοῖς ὑπερείσμασι
τῶν σανίδων σχιζόμενος ὁ ῥοῦς ὀξὺς ἦν καὶ
δίνας ἐποίει μεγάλας: ἐξεκολύμβησεν εἰς τὴν γῆν οὐδὲν
τῶν ὅπλων ἐν τῷ νεῖν ἀποβαλών.
</p></div2>

<div2 type="chapter" n="25" org="uniform" sample="complete">
<p><milestone unit="section" n="1" />
τοῦτο τὸ ἔργον ἀθάνατον αὐτῷ δόξαν εἰργάσατο.
παραχρῆμά τε γὰρ οἱ Ῥωμαῖοι στεφανώσαντες
αὐτὸν ἀπέφερον εἰς τὴν πόλιν ὑμνοῦντες ὡς τῶν ἡρώων
ἕνα, καὶ πᾶς ὁ κατοικίδιος ὄχλος ἐξεχεῖτο ποθῶν αὐτόν,
ἕως ἔτι περιῆν, θεάσασθαι τὴν τελευταίαν πρόσοψιν:
ἐδόκει γὰρ ὑπὸ τῶν τραυμάτων οὐκ εἰς μακρὰν
διαφθαρήσεσθαι: <milestone unit="section" n="2" />καὶ ἐπειδὴ διέφυγε τὸν θάνατον, εἰκόνα
χαλκῆν ἔνοπλον ὁ δῆμος ἔστησεν αὐτοῦ τῆς ἀγορᾶς <milestone unit="reiskpage" n="902" />
ἐν τῷ κρατίστῳ καὶ χώραν ἐκ τῆς δημοσίας ἔδωκεν,
ὅσην αὐτὸς ἐν ἡμέρᾳ μιᾷ ζεύγει βοῶν περιαρόσει:
χωρὶς δὲ τῶν δημοσίᾳ δοθέντων κατὰ κεφαλὴν ἕκαστος
<pb id="v.2p.175" />
ἀνδρῶν τε καὶ γυναικῶν, ὅτε μάλιστα δεινὴ σπάνις
τῶν ἀναγκαίων <del status="unremarkable">ἐπιτηδείων</del> ἅπαντας κατεῖχε, μιᾶς
ἡμέρας τροφὴν ἐχαρίσαντο μυριάδες ἀνθρώπων αἱ
<milestone unit="section" n="3" />σύμπασαι πλείους ἢ τριάκοντα. Ὁράτιος μὲν δὴ τοιαύτην 
ἀποδειξάμενος ἀρετὴν ἐν τῷ τότε χρόνῳ ζηλωτὸς 
μὲν εἰ καί τις ἄλλος Ῥωμαίων ἐγένετο, ἄχρηστος
δ᾽ εἰς τὰ λοιπὰ πράγματα τῆς πόλεως διὰ τὴν πήρωσιν
τῆς βάσεως: καὶ διὰ τὴν συμφορὰν ταύτην οὔθ᾽
ὑπατείας οὔτ᾽ ἄλλης ἡγεμονίας στρατιωτικῆς οὐδεμιᾶς
ἔτυχεν. <milestone unit="section" n="4" />οὗτός τε δὴ θαυμαστὸν ἔργον ἀποδειξάμενος 
ἐν τῷ τότε ἀγῶνι Ῥωμαίοις ἄξιος εἴπερ τις καὶ ἄλλος
τῶν ἐπ᾽ ἀνδρείᾳ διονομασθέντων ἐπαινεῖσθαι, καὶ ἔτι
πρὸς τούτῳ Γάιος Μούκιος, ᾧ Κόρδος ἐπωνύμιον ἦν,
<milestone unit="reiskpage" n="903" />ἀνὴρ ἐξ ἐπιφανῶν πατέρων καὶ αὐτὸς ἐγχειρήματι ἐπιβαλόμενος
μεγάλῳ, περὶ οὗ μικρὸν ὕστερον ἐρῶ διηγησάμενος 
πρῶτον, ἐν οἵαις ἡ πόλις ἦν τότε συμφοραῖς.
</p></div2>

<div2 type="chapter" n="26" org="uniform" sample="complete">
<p><milestone unit="section" n="1" />
μετὰ γὰρ τὴν μάχην ἐκείνην ὁ μὲν Τυρρηνῶν
βασιλεὺς ἐν τῷ πλησίον ὄρει καταστρατοπεδευσάμενος,
ὅθεν τὴν Ῥωμαίων φρουρὰν ἐξέβαλε, τῆς
ἐπέκεινα τοῦ Τεβέριος ποταμοῦ χώρας ἁπάσης ἐκράτει. 
οἱ δὲ Ταρκυνίου παῖδες καὶ ὁ κηδεστὴς αὐτοῦ Μαμίλιος
σχεδίαις τε καὶ σκάφαις διαβιβάσαντες τὰς ἑαυτῶν
δυνάμεις ἐπὶ θάτερα μέρη τοῦ ποταμοῦ τὰ πρὸς
τὴν Ῥώμην φέροντα ἐν ἐχυρῷ τίθενται χωρίῳ τὸν
χάρακα: ὅθεν ὁρμώμενοι τῶν τε Ῥωμαίων ἐδῄουν τὴν 
γῆν καὶ <add>τὰς</add> αὐλὰς κατέσκαπτον καὶ τοῖς ἐπὶ νομὰς
<pb id="v.2p.176" />
ἐξιοῦσιν ἐκ τῶν ἐρυμάτων βοσκήμασιν ἐπετίθεντο.
<milestone unit="section" n="2" />κρατουμένης δὲ τῆς ὑπαίθρου πάσης ὑπὸ τῶν πολεμίων,
καὶ οὔτ᾽ ἐκ γῆς εἰσκομιζομένων εἰς τὴν πόλιν
τῶν ἀγορῶν οὔτε μὴν διὰ τοῦ ποταμοῦ καταγομένων
ὅτι μὴ σπανίων, ταχεῖα τῶν ἀναγκαίων σπάνις ἐγένετο <milestone unit="reiskpage" n="904" />
μυριάσι πολλαῖς τὰ παρασκευασθέντα οὐ πολλὰ ὄντα
δαπανώσαις. <milestone unit="section" n="3" />καὶ μετὰ τοῦθ᾽ οἱ θεράποντες πολλοὶ
καταλιπόντες τοὺς δεσπότας ηὐτομόλουν ὁσημέραι, καὶ
ἐκ τοῦ δημοτικοῦ πλήθους οἱ πονηρότατοι πρὸς τοὺς
Τυρρηνοὺς ἀφίσταντο: ταῦθ᾽ ὁρῶσι τοῖς ὑπάτοις ἔδοξε
Λατίνων μὲν δεῖσθαι τῶν ἔτι αἰδουμένων τὸ συγγενὲς
καὶ μένειν δοκούντων ἐν τῇ φιλίᾳ συμμαχίας σφίσι
πέμψαι διὰ ταχέων, εἰς δὲ τὴν Καμπανίδα Κύμην καὶ
τὰς ἐν τῷ Πωμεντίνῳ πεδίῳ πόλεις ἀποστεῖλαι πρέσβεις
ἀξιώσοντας αὐτὰς σίτου σφίσιν ἐξαγωγὴν ἐπιτρέψαι.
<milestone unit="section" n="4" />Λατῖνοι μὲν οὖν διεκρούσαντο τὴν ἐπικουρίαν,
ὡς οὐχ ὅσιον αὐτοῖς ὂν οὔτε Ταρκυνίοις πολεμεῖν
οὔτε Ῥωμαίοις, ἐπειδὴ κοινῇ συνέθεντο πρὸς ἀμφοτέρους
τὰ περὶ τῆς φιλίας ὅρκια: ἐκ δὲ τοῦ Πωμεντίνου
πεδίου Λάρκιός τε καὶ Ἑρμίνιος οἱ πεμφθέντες ἐπὶ τὴν
παρακομιδὴν τοῦ σίτου πρέσβεις πολλὰς γεμίσαντες
σκάφας παντοίας τροφῆς ἀπὸ θαλάττης ἀνὰ τὸν ποταμὸν
ἐν νυκτὶ ἀσελήνῳ λαθόντες τοὺς πολεμίους διεκόμισαν. <milestone unit="reiskpage" n="905" />
<milestone unit="section" n="5" />ταχὺ δὲ καὶ ταύτης ἐξαναλωθείσης τῆς ἀγορᾶς
καὶ τῆς αὐτῆς κατασχούσης τοὺς ἀνθρώπους ἀπορίας
μαθὼν παρὰ τῶν αὐτομόλων ὁ Τυρρηνός, ὅτι κάμνουσιν
<pb id="v.2p.177" />
ὑπὸ τοῦ λιμοῦ οἱ ἔνδον, ἐπεκηρυκεύσατο πρὸς
αὐτοὺς ἐπιτάττων δέχεσθαι Ταρκύνιον, εἰ βούλονται
πολέμου τε καὶ λιμοῦ ἀπηλλάχθαι.
</p></div2>

<div2 type="chapter" n="27" org="uniform" sample="complete">
<p><milestone unit="section" n="1" />
οὐκ ἀνασχομένων δὲ τῶν Ῥωμαίων τὰς
ἐπιταγάς, ἀλλὰ πάντα τὰ δεινὰ ὑπομένειν βουλομένων, 
καταμαθὼν ὁ Μούκιος, ὅτι δυεῖν αὐτοῖς συμβήσεται
θάτερον ἢ μὴ διαμεῖναι πολὺν ἐν τοῖς λελογισμένοις
χρόνον ὑπὸ τῆς ἀπορίας τῶν ἀναγκαίων ἐκβιασθεῖσιν,
ἢ φυλάττουσι βεβαίας τὰς κρίσεις τὸν οἴκτιστον ἀπολέσθαι
μόρον, δεηθεὶς τῶν ὑπάτων τὴν βουλὴν αὐτῷ 
συναγαγεῖν, ὡς μέγα τι καὶ ἀναγκαῖον ἐξοίσων πρὸς
αὐτήν, ἐπειδὴ συνήχθη, λέγει τοιάδε: ἄνδρες πατέρες,
ἐγχείρημα τολμᾶν διανοούμενος, ὑφ᾽ οὗ τῶν παρόντων
<milestone unit="reiskpage" n="906" />ἀπαλλαγήσεται κακῶν ἡ πόλις, τῷ μὲν ἔργῳ πάνυ
θαρρῶ καὶ ῥᾳδίως αὐτοῦ κρατήσειν οἴομαι: περὶ δὲ 
τῆς ἐμαυτοῦ ψυχῆς, εἰ περιέσται μοι μετὰ τὸ ἔργον,
οὐ πολλὰς ἐλπίδας ἔχω, μᾶλλον δ᾽ εἰ χρὴ τἀληθὲς λέγειν
οὐδεμίαν. <milestone unit="section" n="2" />εἰς τοσοῦτον δὴ κίνδυνον ἐμαυτὸν 
καθιέναι μέλλων οὐκ ἀξιῶ λαθεῖν ἅπαντας αἰωρηθεὶς
ὑπὲρ μεγάλων, ἐὰν ἄρα συμβῇ μοι διαμαρτεῖν τῆς 
πείρας, ἀλλ᾽ ἐπὶ καλοῖς ἔργοις μεγάλων ἐπαίνων τυγχάνειν,
ἐξ ὧν ἀντὶ τοῦ θνητοῦ σώματος ἀθάνατον ὑπάρξει
μοι κλέος. <milestone unit="section" n="3" />δήμῳ μὲν φράζειν ἃ διανοοῦμαι πράττειν 
οὐκ ἀσφαλές, μή τις ἴδια κέρδη περιβαλλόμενος πρὸς
τοὺς πολεμίους αὐτὰ ἐξενέγκῃ, δέον αὐτοῖς ὥσπερ 
μυστηρίου ἀπορρήτου φυλακῆς: ὑμῖν δ᾽ οὓς καθέξειν
<pb id="v.2p.178" />
αὐτὰ πεπίστευκα ἐγκρατῶς πρώτοις τε καὶ μόνοις ἐκφέρω:
παρ᾽ ὑμῶν δ᾽ οἱ ἄλλοι πολῖται ἐν τῷ προσήκοντι
καιρῷ μαθήσονται. <milestone unit="section" n="4" />τὸ δ᾽ ἐγχείρημά μου τοιόνδε <milestone unit="reiskpage" n="907" />
ἐστίν. αὐτομόλου σχῆμα μέλλω λαβὼν ἐπὶ τὸν χάρακα
τῶν Τυρρηνῶν πορεύεσθαι. ἐὰν μὲν οὖν ἀπιστηθεὶς
πρὸς αὐτῶν ἀποθάνω, ἑνὶ πολίτῃ μόνον ἐλάττους οἱ
λοιποὶ γενήσεσθε: ἐὰν δὲ παρελθεῖν εἴσω τοῦ χάρακος
ἐκγένηταί μοι, τὸν βασιλέα τῶν πολεμίων ἀποκτενεῖν
ὑμῖν ὑποδέχομαι: ἀποθανόντος δὲ Πορσίνου καταλυθήσεται
μὲν ὁ πόλεμος, ἐγὼ δ᾽ εἰ ὅ τι ἂν τῷ
δαιμονίῳ δόξῃ πείσομαι, τούτων συνίστορας ὑμᾶς ἕξων
καὶ μάρτυρας πρὸς τὸν δῆμον ἄπειμι τὴν κρείττονα
τύχην τῆς πατρίδος ἡγεμόνα τῆς ὁδοῦ ποιησάμενος.
</p></div2>

<div2 type="chapter" n="28" org="uniform" sample="complete">
<p><milestone unit="section" n="1" />
ἐπαινεθεὶς δ᾽ ὑπὸ τῶν ἐν τῷ συνεδρίῳ
καὶ λαβὼν οἰωνοὺς αἰσίους τῆς πράξεως διαβαίνει τὸν
ποταμόν. καὶ παραγενόμενος ἐπὶ τὸν χάρακα τῶν Τυρρηνῶν
εἰσέρχεται, παρακρουσάμενος τοὺς φυλάττοντας
τὰς πύλας ὡς τῶν ὁμοεθνῶν τις, ὅπλον τ᾽ οὐθὲν φανερὸν
ἔχων καὶ γλώττῃ Τυρρηνικῇ διαλεγόμενος, ἣν <milestone unit="reiskpage" n="908" />
ἐξέμαθεν ἔτι παῖς ὢν ὑπὸ τροφοῦ Τυρρηνίδος τὸ
<milestone unit="section" n="2" />γένος ἐκδιδαχθείς. ὡς δ᾽ ἐπὶ τὴν ἀγορὰν καὶ τὸ στρατήγιον
ἀφίκετο, ἄνδρα ὁρᾷ μεγέθει τε καὶ ῥώμῃ σώματος
διαφέροντα, ἐσθῆτα πορφυρᾶν ἐνδεδυκότα, καθήμενον
ἐπὶ τοῦ στρατηγικοῦ βήματος, καὶ περὶ αὐτὸν
ἑστῶτας ἐνόπλους συχνούς. διαμαρτὼν δὲ τῆς δόξης,
<pb id="v.2p.179" />
οἷα δὴ μηδέποτε τὸν βασιλέα τῶν Τυρρηνῶν θεασάμενος,
τοῦτον τὸν ἄνδρα ὑπέλαβε Πορσίναν εἶναι:
ὁ δ᾽ ἦν ἄρα γραμματεὺς τοῦ βασιλέως, ἐκάθητο δ᾽ ἐπὶ
τοῦ βήματος διαριθμῶν τοὺς στρατιώτας καὶ διαγράφων
αὐτοῖς τοὺς ὀψωνιασμούς. <milestone unit="section" n="3" />ἐπὶ τοῦτον δὴ τὸν 
γραμματέα χωρήσας διὰ τοῦ περιεστηκότος ὄχλου καὶ
ἀναβὰς ὡς ἄνοπλος ὑπ᾽ οὐθενὸς κωλυόμενος ἐπὶ τὸ
βῆμα, σπᾶται τὸ ξιφίδιον, ὃ τῆς περιβολῆς ἐντὸς
ἔκρυπτε, καὶ παίει τὸν ἄνδρα κατὰ τῆς κεφαλῆς. ἀποθανόντος
δὲ τοῦ γραμματέως πληγῇ μιᾷ, συλληφθεὶς 
εὐθὺς ὑπὸ τῶν περὶ τὸ βῆμα πρὸς τὸν βασιλέα πεπυσμένον
ἤδη τὴν τοῦ γραμματέως ἀναίρεσιν ἀπάγεται.
<milestone unit="section" n="4" /><milestone unit="reiskpage" n="909" />ὁ δ᾽ ὡς εἶδεν αὐτόν, Ὦ μιαρώτατε πάντων, εἶπεν, ἀνθρώπων, 
καὶ δίκας ὑφέξων οὐκ εἰς μακρὰν ὧν ἄξιος
εἶ, λέγε, τίς εἶ καὶ πόθεν ἀφιγμένος καὶ τίνι βοηθείᾳ 
πεποιθὼς ἐπεχείρησας ἔργῳ τηλικῷδε: καὶ πότερον
τὸν γραμματέα τὸν ἐμὸν ἀποκτεῖναί σοι προὔκειτο μόνον
ἢ κἀμέ: καὶ τίνας ἔχεις κοινωνοὺς τῆς ἐπιβουλῆς
ἢ συνίστορας; ἀποκρύψῃ δὲ μηδὲν τῶν ἀληθῶν, ἵνα
μὴ βασανιζόμενος ἀναγκασθῇς λέγειν. 
</p></div2>

<div2 type="chapter" n="29" org="uniform" sample="complete">
<p><milestone unit="section" n="1" />
καὶ ὁ Μούκιος οὔτε μεταβολῇ χρώματος
οὔτε συννοίᾳ προσώπου τὸν ὀρρωδοῦντα διασημήνας
οὔτ᾽ ἄλλο παθὼν οὐδέν, ὧν φιλοῦσι πάσχειν οἱ μέλλοντες
ἀποθνήσκειν, λέγει πρὸς αὐτόν: ἐγὼ Ῥωμαῖος
μέν εἰμι, καὶ οὐ τῶν ἐπιτυχόντων ἕνεκα γένους, ἐλευθερῶσαι 
<pb id="v.2p.180" />
δὲ τὴν πατρίδα τοῦ πολέμου βουληθεὶς ἦλθον
ἐπὶ τὸ στρατόπεδον ὑμῶν ὡς τῶν αὐτομόλων τις,
ἀποκτεῖναί σε βουλόμενος: οὐκ ἀγνοῶν μέν, ὅτι καὶ <milestone unit="reiskpage" n="910" />
κατορθώσαντι καὶ διαμαρτόντι τῆς ἐλπίδος ἀποθανεῖν
ὑπάρχει μοι, χαρίσασθαι δὲ τῇ γειναμένῃ τὴν ἐμαυτοῦ
ψυχὴν προαιρούμενος καὶ ἀντὶ τοῦ θνητοῦ σώματος
ἀθάνατον δόξαν καταλιπεῖν: ψευσθεὶς δὲ τῆς ἐλπίδος
ἀντὶ σοῦ τὸν γραμματέα, ὃν οὐθὲν ἐδεόμην, ἀνῄρηκα
τῇ τε πορφύρᾳ καὶ τῷ δίφρῳ καὶ τοῖς ἄλλοις τῆς
<note n="10" place="unspecified" anchored="yes" /> ἐξουσίας συμβόλοις πλανηθείς. <milestone unit="section" n="2" />τὸν μὲν οὖν θάνατον,
ὃν αὐτὸς ἐμαυτοῦ κατεψηφισάμην, ὅτ᾽ ἐπὶ τὴν πρᾶξιν
ἔμελλον ὁρμᾶν, οὐ παραιτοῦμαι: βασάνους δὲ καὶ τὰς
ἄλλας ὕβρεις εἴ μοι παρείης, πίστεις δοὺς ἐπὶ θεῶν
ὑπισχνοῦμαί σοι μέγα πρᾶγμα δηλώσειν καὶ πρὸς τὴν
<note n="15" place="unspecified" anchored="yes" /> σωτηρίαν ἀνῆκόν σοι. <milestone unit="section" n="3" />ὁ μὲν δὴ ταῦτ᾽ ἔλεγε καταστρατηγῆσαι
τὸν ἄνδρα διανοούμενος: ὁ δ᾽ ἔξω τοῦ <milestone unit="reiskpage" n="911" />
φρονεῖν γεγονὼς καὶ ἅμα κινδύνους ἐκ πολλῶν μαντευόμενος
ἀνθρώπων οὐκ ἀληθεῖς δίδωσιν αὐτῷ δι᾽ ὅρκων τὸ πιστόν. μετὰ δὲ τοῦθ᾽ ὁ Μούκιος καινότατον
ἐνθυμηθεὶς ἀπάτης τρόπον, ὃς ἐν ἀφανεῖ τὸν
ἔλεγχον εἶχε, λέγει πρὸς αὐτόν: ὦ βασιλεῦ, Ῥωμαίων
ἄνδρες τριακόσιοι τὴν αὐτὴν ἔχοντες ἡλικίαν ἐκ τοῦ
γένους τοῦ τῶν πατρικίων ἅπαντες ἐβουλευσάμεθα
συνελθόντες ἀποκτεῖναί σε καὶ τὸ πιστὸν ὅρκοις παρ᾽
<milestone unit="section" n="4" /><note n="25" place="unspecified" anchored="yes" /> ἀλλήλων ἐλάβομεν. ἔδοξε δ᾽ ἡμῖν βουλευομένοις ὅστις
ὁ τῆς ἐπιβουλῆς ἦν τρόπος, μήθ᾽ ἅπαντας ἅμα χωρεῖν
<pb id="v.2p.181" />
ἐπὶ τὸ ἔργον, ἀλλὰ καθ᾽ ἕνα, μήτε φράζειν ἕτερον
ἑτέρῳ πότε καὶ πῶς καὶ ποῦ καὶ τίσιν ἀφορμαῖς χρησάμενος
ἐπιθήσεταί σοι, ἵνα ῥᾷον ἡμῖν ὑπάρχῃ τὸ
λαθεῖν. ταῦτα διανοηθέντες ἐκληρωσάμεθα, καὶ πρῶτος
ἄρξαι τῆς πείρας ἔλαχον ἐγώ. προειδὼς οὖν, ὅτι 
πολλοὶ καὶ ἀγαθοὶ τὴν αὐτήν μοι διάνοιαν ἕξουσιν
<milestone unit="reiskpage" n="912" />ἐπιθυμίᾳ δόξης, ὧν ὡς εἰκάσαι τις ἀμείνονι τύχῃ χρήσεται
τῆς ἐμῆς, σκόπει, τίς ἔσται σοι πρὸς ἅπαντας
ἀρκοῦσα φυλακή.
</p></div2>

<div2 type="chapter" n="30" org="uniform" sample="complete">
<p><milestone unit="section" n="1" />
ὡ δὲ ταῦτ᾽ ἤκουσεν ὁ βασιλεύς, ἐκεῖνον μὲν 
ἀπαγαγόντας τοὺς δορυφόρους ἐκέλευσε δῆσαι καὶ φυλάττειν
ἐπιμελῶς: αὐτὸς δὲ τοὺς πιστοτάτους τῶν φίλων
παραλαβὼν καὶ τὸν υἱὸν Ἄρροντα παρακαθισάμενος,
μετ᾽ ἐκείνων ἐσκόπει, τί ποιῶν τὰς ἐπιβουλὰς
αὐτῶν διακρούσεται. <milestone unit="section" n="2" />τῶν μὲν οὖν ἄλλων ἕκαστος 
εὐήθεις ἀσφαλείας λέγων ἐδόκει τῶν δεόντων φρονεῖν
οὐδέν: ὁ δ᾽ υἱὸς αὐτοῦ τελευταίαν ἀπεφήνατο γνώμην
πρεσβυτέραν τῆς ἡλικίας, ἀξιῶν αὐτὸν μὴ σκοπεῖν, τίσι
φυλακαῖς χρώμενος οὐδὲν πείσεται δεινόν, ἀλλὰ τί
ποιῶν οὐ δεήσεται φυλακῆς: θαυμασάντων δὲ τὴν 
διάνοιαν αὐτοῦ πάντων καὶ πῶς ἂν τοῦτο γένοιτο
<pb id="v.2p.182" />
μαθεῖν βουλομένων, Εἰ φίλους ἀντὶ πολεμίων, ἔφη, <milestone unit="reiskpage" n="913" />
ποιήσαιο τοὺς ἄνδρας, τιμιωτέραν ἡγησάμενος τὴν
σεαυτοῦ ψυχὴν τῆς καθόδου τῶν σὺν Ταρκυνίῳ φυγάδων.
<milestone unit="section" n="3" />καὶ ὁ βασιλεὺς τὰ κράτιστα μὲν ἔφησεν αὐτὸν
λέγειν, βουλῆς δ᾽ εἶναι ἄξιον τὸ πρᾶγμα, πῶς
εὐπρεπεῖς γενήσονται πρὸς αὐτοὺς αἱ διαλλαγαί: μεγάλην
αἰσχύνην φάσκων εἶναι, εἰ κρατήσας αὐτῶν μάχῃ
καὶ τειχήρεις ἔχων ἀπελεύσεται, μηθὲν ὧν Ταρκυνίοις
ὑπέσχετο διαπραξάμενος, ὥσπερ ἡττημένος ὑπὸ τῶν
νενικημένων καὶ πεφευγὼς τοὺς μηδ᾽ ἐκ τῶν πυλῶν
ὑπομένοντας ἔτι προελθεῖν: μίαν δὲ μόνην ἔσεσθαι
ἀποφαίνων καλὴν τῆς ἔχθρας λύσιν, εἰ παρὰ τῶν πολεμίων
παραγένοιντό τινες πρὸς αὐτὸν περὶ φιλίας διαλεγόμενοι.
</p></div2>

<div2 type="chapter" n="31" org="uniform" sample="complete">
<p><milestone unit="section" n="1" />
ταῦτα μὲν τότε πρὸς τὸν υἱὸν καὶ τοὺς
παρόντας εἶπεν: ὀλίγαις δ᾽ ὕστερον ἡμέραις αὐτὸς ἠναγκάσθη
πρότερος ἄρχειν λόγων διαλλακτηρίων διὰ τοιαύτην
αἰτίαν: ἐσκεδασμένων ἀνὰ τὴν χώραν τῶν <milestone unit="reiskpage" n="914" />
στρατιωτῶν καὶ τὰς ἀγομένας εἰς τὴν πόλιν ἀγορὰς
ἀφαιρουμένων καὶ τοῦτο ποιούντων συνεχῶς, οἱ τῶν
Ῥωμαίων ὕπατοι λοχήσαντες αὐτοὺς ἐν καλῷ χωρίῳ
διαφθείρουσί τε συχνοὺς καὶ ἔτι πλείους τῶν ἀναιρεθέντων
αἰχμαλώτους λαμβάνουσιν. ἐφ᾽ ᾧ χαλεπαίνοντες
οἱ Τυρρηνοὶ διελέγοντο πρὸς ἀλλήλους κατὰ συστροφάς,
δἰ αἰτίας τόν τε βασιλέα καὶ τοὺς ἄλλους
ἡγεμόνας ἔχοντες ἐπὶ τῇ τριβῇ τοῦ πολέμου καὶ ἀπαλλάττεσθαι
ποθοῦντες ἐπὶ τὰ οἰκεῖα. <milestone unit="section" n="2" />δόξας μὲν οὖν
<pb id="v.2p.183" />
ἅπασι κεχαρισμένας φανήσεσθαι τὰς διαλλαγάς, ἀποστέλλει
πρεσβευτὰς ἐκ τῶν ἰδίων φίλων τοὺς ἀναγκαιοτάτους.
τινὲς μὲν οὖν φασι καὶ τὸν Μούκιον ἅμα
τούτοις ἀποσταλῆναι δόντα τὴν πίστιν τῷ βασιλεῖ δι᾽ ὅρκων ὑπὲρ τοῦ πάλιν ἐλεύσεσθαι: ἕτεροι δὲ λέγουσιν 
ὅμηρον, ἕως αἱ διαλλαγαὶ γένωνται, τὸν ἄνδρα τοῦτον
ἐν τῷ στρατοπέδῳ φυλάττεσθαι: καὶ τάχ᾽ ἂν εἴη τοῦτ᾽
<milestone unit="section" n="3" /><milestone unit="reiskpage" n="915" />ἀληθέστερον. ἐντολαὶ δ᾽ ἦσαν, ἃς ἔδωκε τοῖς πρεσβευταῖς 
ὁ βασιλεύς, τοιαίδε: περὶ μὲν καθόδου Ταρκυνίων
μηδένα ποιεῖσθαι λόγον, τὰ δὲ χρήματα αὐτοῖς 
ἀξιοῦν ἀποδοθῆναι, μάλιστα μὲν ἅπαντα ὅσα Ταρκύνιός
θ᾽ ὁ πρεσβύτατος κατέλιπε καὶ αὐτοὶ σὺν τῷ δικαίῳ
κτησάμενοι κατέσχον: εἰ δὲ μή γ᾽ ὅσα δυνατὰ ἀγρῶν
τε καὶ οἰκιῶν καὶ βοσκημάτων καὶ ὧν ἐκ γῆς ἀνῄρηνται
καρπῶν τὰς ἀξίας, ὁποτέρως ἂν αὐτοῖς δόξῃ συμφέρειν, 
ἐάν τε τοὺς κατέχοντας αὐτὰ καὶ καρπουμένους
εἰσφέρειν, ἐάν τ᾽ ἐκ τοῦ δημοσίου διαλύειν. <milestone unit="section" n="4" />ταῦτα 
μὲν ὑπὲρ ἐκείνων, ἑαυτῷ δ᾽ αἰτεῖσθαι διαλυομένῳ τὴν
ἔχθραν τοὺς καλουμένους Ἑπτὰ πάγους: αὕτη Τυρρηνῶν
ἡ χώρα τὸ ἀρχαῖον ἦν, Ῥωμαῖοι δ᾽ αὐτὴν κατέσχον 
πολέμῳ τοὺς ἔχοντας ἀφελόμενοι: καὶ ἵνα μένωσι
Ῥωμαῖοι Τυρρηνοῖς βέβαιοι φίλοι, παῖδας ἐκ τῶν
ἐπιφανεστάτων οἰκιῶν τοὺς ὁμηρεύσοντας ὑπὲρ τῆς
πόλεως αἰτεῖν παρ᾽ αὐτῶν.
</p></div2>

<div2 type="chapter" n="32" org="uniform" sample="complete">
<p><milestone unit="section" n="1" />
ἀφικομένης δὲ τῆς πρεσβείας εἰς Ῥώμην 
ἡ βουλὴ μὲν ἐψηφίσατο Ποπλικόλᾳ θατέρῳ τῶν ὑπάτων
<pb id="v.2p.184" />
πεισθεῖσα πάντα συγχωρεῖν, ὅσα ὁ Τυρρηνὸς ἠξίου, <milestone unit="reiskpage" n="916" />
κάμνειν τὸν δημότην καὶ ἄπορον ὄχλον οἰομένη τῇ
σπάνει τῶν ἐπιτηδείων, καὶ ἀγαπητῶς δέξεσθαι τὴν
τοῦ πολέμου λύσιν, ἐφ᾽ οἷς ἂν γένηται δικαίοις. <milestone unit="section" n="2" />ὁ δὲ
δῆμος τὰ μὲν ἄλλα τοῦ προβουλεύματος ἐψηφίσατο
κύρια εἶναι, τὴν δ᾽ ἀπόδοσιν τῶν χρημάτων οὐκ ἠνέσχετο,
ἀλλὰ τἀναντία ἔγνω, μήτ᾽ ἐκ τῶν ἰδίων μήτ᾽
ἐκ τῶν κοινῶν τοῖς τυράννοις μηδὲν ἀποδιδόναι, πρεσβευτὰς
δὲ περὶ τούτων πρὸς βασιλέα Πορσίναν ἀποστεῖλαι,
οἵτινες ἀξιώσουσιν αὐτὸν τὰ μὲν ὅμηρα καὶ
τὴν χώραν παραλαβεῖν, περὶ δὲ τῶν χρημάτων αὐτὸν
δικαστὴν γενόμενον Ταρκυνίοις τε καὶ Ῥωμαίοις, ὅταν
ἀμφοτέρων ἀκούσῃ κρῖναι τὰ δίκαια μήτε χάριτι μήτ᾽
<milestone unit="section" n="3" />ἔχθρᾳ παραχθέντα. ἀπῄεσαν οἱ Τυρρηνοὶ τὰς ἀποκρίσεις
ταύτας πρὸς βασιλέα κομίζοντες καὶ σὺν αὐτοῖς
οἱ κατασταθέντες ὑπὸ τοῦ δήμου πρέσβεις ἄγοντες ἐκ
τῶν πρώτων οἰκιῶν εἴκοσι παῖδας, οὓς ἔδει περὶ τῆς
πατρίδος ὁμηρεῦσαι, τῶν ὑπάτων πρώτων τὰ τέκνα
ἐπιδόντων, Μάρκου μὲν Ὁρατίου τὸν υἱόν, Ποπλίου <milestone unit="reiskpage" n="917" />
δὲ Οὐαλερίου τὴν θυγατέρα γάμων ἔχουσαν ὥραν.
<milestone unit="section" n="4" />ἀφικομένων δὲ τούτων ἐπὶ τὸ στρατόπεδον ἥσθη τε
ὁ βασιλεὺς καὶ πολλὰ τοὺς Ῥωμαίους ἐπαινέσας ἀνοχὰς
σπένδεται πρὸς αὐτοὺς εἰς ὡρισμένον τινὰ ἡμερῶν
ἀριθμὸν καὶ τὴν δίκην αὐτὸς ἀναδέχεται δικάζειν.
Ταρκύνιοι δ᾽ ἤχθοντο μὲν ἀπὸ μειζόνων ἐκπεσόντες
ἐλπίδων, ἃς εἶχον ἐπὶ τῷ βασιλεῖ, καταχθῆναι δόξαντες
<pb id="v.2p.185" />
ἐπὶ τὴν ἀρχὴν ὑπ᾽ ἐκείνου, στέργειν δὲ τὰ παρόντα
ἠναγκάζοντο καὶ τὰ δεδομένα δέχεσθαι. ἀφικομένων
δ᾽ εἰς τὸν ὁρισθέντα χρόνον ἐκ τῆς πόλεως τῶν ἀπολογησομένων
τὴν δίκην καὶ ἀπὸ τῆς βουλῆς τῶν πρεσβυτάτων,
καθίσας ἐπὶ τοῦ βήματος ὁ βασιλεὺς μετὰ 
τῶν φίλων καὶ τὸν υἱὸν συνδικάζειν κελεύσας ἀπέδωκεν αὐτοῖς λόγον.
</p></div2>

<div2 type="chapter" n="33" org="uniform" sample="complete">
<p><milestone unit="section" n="1" />
<milestone unit="reiskpage" n="918" />ἔτι δὲ τῆς δικαιολογίας γινομένης ἧκέ
τις ἀπαγγέλλων τὴν φυγὴν τῶν ὁμηρευουσῶν παρθένων.
δεηθεῖσαι γὰρ τῶν φυλαττόντων, ἵνα συγχωρήσωσιν 
αὐταῖς λούσασθαι παραγενομέναις εἰς τὸν
ποταμόν, ἐπειδὴ τὸ συγχώρημα ἔλαβον ἀποστῆναι μικρὸν
ἀπὸ τοῦ ποταμοῦ τοῖς ἀνδράσιν εἰποῦσαι, τέως
ἂν ἀπολούσωνταί τε καὶ τὰς ἐσθῆτας ἀπολάβωσιν, ἵνα
μὴ γυμνὰς ὁρῶσιν αὐτάς: ποιησάντων καὶ τοῦτο τῶν 
ἀνδρῶν, παρακελευσαμένης αὐταῖς τῆς Κλοιλίας καὶ
πρώτης καταρχούσης, διανηξάμεναι τὸν ποταμὸν εἰς
τὴν πόλιν ἀπῆλθον. <milestone unit="section" n="2" />ἔνθα δὴ πολὺς ὁ Ταρκύνιος ἦν 
ἐπιορκίαν τε καὶ ἀπιστίαν τοῖς Ῥωμαίοις ἐγκαλῶν, καὶ
τὸν βασιλέα παροξύνων ὡς ἐξαπατώμενον ὑπ᾽ ἀνθρώπων 
δολίων μηθὲν προσέχειν αὐτοῖς. ἀπολογουμένου
δὲ τοῦ ὑπάτου καὶ τὸ ἔργον ἐξ αὐτῶν λέγοντος εἶναι
<milestone unit="reiskpage" n="919" />τῶν παρθένων δίχα τῆς ἐπιταγῆς τῶν πατέρων, καὶ
τὸ πιστὸν οὐκ εἰς μακρὰν παρέξεσθαι λέγοντος ὑπὲρ
τοῦ μηδὲν ἐξ ἐπιβουλῆς ὑφ᾽ ἑαυτῶν πεπρᾶχθαι, πεισθεὶς 
<pb id="v.2p.186" />
ὁ βασιλεὺς συνεχώρησεν αὐτῷ πορευθέντι τὰς
παρθένους ἀγαγεῖν, ὡς ὑπισχνεῖτο. <milestone unit="section" n="3" />Οὐαλέριος μὲν
δὴ τὰς παρθένους ἄξων ᾤχετο: Ταρκύνιος δὲ καὶ ὁ
κηδεστὴς αὐτοῦ τῶν δικαίων ὑπεριδόντες πράγματι
ἐπεβούλευσαν ἀνοσίῳ, λόχον ὑποπέμψαντες εἰς τὴν
ὁδὸν ἱππέων, τάς τε παρθένους ἁρπάσαι τὰς ἀγομένας
καὶ τὸν ὕπατον καὶ τοὺς ἄλλους τοὺς ἐπὶ τὸ στρατόπεδον
ἐρχομένους συλλαβεῖν, ὡς ῥύσια καθέξοντες
ἀνθ᾽ ὧν Ταρκύνιον ἀφείλοντο Ῥωμαῖοι χρημάτων τὰ
σώματα ταῦτα, καὶ τῆς δίκης τὸ τέλος οὐκέτι περιμενοῦντες.
<milestone unit="section" n="4" />οὐκ εἴασε δ᾽ αὐτοῖς κατὰ νοῦν χωρῆσαι τὴν
ἐπιβουλὴν τὸ δαιμόνιον. ἐν ὅσῳ γὰρ ἐκ τοῦ Λατίνων
χάρακος ἐξῄεσαν οἱ μέλλοντες τοῖς παραγενομένοις ἐπιθέσθαι,
φθάσας ὁ τῶν Ῥωμαίων ὕπατος ἦγε τὰς κόρας: <milestone unit="reiskpage" n="920" />
καὶ πρὸς αὐταῖς ἤδη ταῖς πύλαις τοῦ Τυρρηνικοῦ
χάρακος ὢν ὐπὸ τῶν ἐπιδιωξάντων ἐκ τῆς ἑτέρας στρατοπεδείας
καταλαμβάνεται. ἔνθα τῆς συμπλοκῆς αὐτῶν
γενομένης ταχεῖα τοῖς Τυρρηνοῖς αἴσθησις ἐγένετο,
καὶ κατὰ σπουδὴν ὁ τοῦ βασιλέως υἱὸς ἴλην ἱππέων
ἐπαγόμενος ἐβοήθει, καὶ ἐκ τῶν πεζῶν οἱ προκαθήμενοι
τοῦ χάρακος συνέδραμον.
</p></div2>

<div2 type="chapter" n="34" org="uniform" sample="complete">
<p><milestone unit="section" n="1" />
ἐφ᾽ οἷς ἀγανακτῶν ὁ Πορσίνας εἰς ἐκκλησίαν
τοὺς Τυρρηνοὺς συνεκάλει καὶ διεξελθών, ὡς
ἐπιτρεψάντων αὐτῷ <del status="unremarkable">δίκας</del> Ῥωμαίων δικάσαι περὶ ὧν
ἐνεκαλοῦντο ὑπὸ Ταρκυνίου, πρὶν ἐπιτελεσθῆναι τὴν
<pb id="v.2p.187" />
δίκην εἰς ἱερὰ σώματα πρέσβεών τε καὶ ὁμήρων παρανομεῖν
ἐν σπονδαῖς ἐπεχείρησαν οἱ δικαίως ὑπ᾽ αὐτῶν
ἐξελασθέντες: ὅθεν Τυρρηνοὶ Ῥωμαίους μὲν ἀπολύουσι
τῶν ἐγκλημάτων, Ταρκυνίῳ δὲ καὶ Μαμιλίῳ διαλύονται
τὴν ξενίαν: <del status="unremarkable">καὶ</del> προεῖπεν αὐθημερὸν ἐκ τοῦ χάρακος 
<milestone unit="reiskpage" n="921" />ἀπιέναι. <milestone unit="section" n="2" />Ταρκύνιοι μὲν οὖν ἐν ἐλπίσι χρησταῖς 
γενόμενοι κατ᾽ ἀρχάς, ὡς ἢ τυραννήσοντες αὖθις τῆς
πόλεως Τυρρηνῶν σφίσι βοηθούντων ἢ τὰ χρήματα
κομιούμενοι, διὰ τὴν εἰς τοὺς πρέσβεις καὶ τὰ ὅμηρα
παρανομίαν ἀμφοτέρων διαμαρτόντες ἀπῆλθον ἐκ τοῦ 
<milestone unit="section" n="3" />στρατοπέδου σὺν αἰσχύνῃ τε καὶ μίσει. ὁ δὲ τῶν Τυρρηνῶν 
βασιλεὺς τὰ ὅμηρα τῶν Ῥωμαίων ἐπὶ τὸ βῆμα
προαχθῆναι κελεύσας ἀποδίδωσι τῷ ὑπάτῳ εἰπών, ὅτι
πάσης ὁμηρείας κρείττονα ἡγεῖται τὴν πίστιν τῆς πόλεως.
μίαν δὲ παρθένον ἐκ τῶν ὁμήρων, ὑφ᾽ ἧς 
ἐπείσθησαν αἱ λοιπαὶ διανήξασθαι τὸν ποταμόν, ἐπαινέσας
ὡς κρεῖττον ἔχουσαν φρόνημα τῆς τε φύσεως
καὶ τῆς ἡλικίας, καὶ τὴν πόλιν μακαρίσας ἐπὶ τῷ μὴ
μόνον ἄνδρας ἀγαθοὺς ἐκτρέφειν, ἀλλὰ καὶ παρθένους
ἀνδράσιν ὁμοίας, δωρεῖται τὴν κόρην ἵππῳ πολεμιστῇ
<milestone unit="section" n="4" />φαλάροις κεκοσμημένῳ διαπρεπέσι. μετὰ δὲ τὴν ἐκκλησίαν 
<milestone unit="reiskpage" n="922" />τὰ περὶ τῆς εἰρήνης καὶ φιλίας ὅρκια πρὸς
τοὺς πρέσβεις τῶν Ῥωμαίων ποιησάμενος καὶ ξενίσας
αὐτοὺς δῶρα τῇ πόλει φέρεσθαι δίδωσι τοὺς αἰχμαλώτους
ἅπαντας ἄνευ λύτρων συχνοὺς πάνυ ὄντας, καὶ 
τὸ χωρίον, ἐν ᾧ κατεστρατοπεδευκὼς ἦν, κατεσκευασμένον
οὐχ ὡς στρατόπεδον ἐν ξένῃ γῇ πρὸς ὀλίγον
<pb id="v.2p.188" />
καιρόν, ἀλλ᾽ ὡς πόλιν ἰδίαις τε καὶ δημοσίαις οἰκοδομαῖς
ἀποχρώντως, οὐκ ὄντος τοῖς Τυρρηνοῖς ἔθους,
ὁπότε ἀναστρατοπεδεύοιεν ἐκ πολεμίας, ὀρθὰς καταλείπειν
τὰς κατασκευάς, ἀλλὰ καίειν, οὐ μικρὰν τῇ
πόλει χαρισάμενος εἰς χρημάτων λόγον δωρεάν. ἐδήλωσε
δ᾽ ἡ πράσις, ἣν ἐποιήσαντο μετὰ τὴν ἀπαλλαγὴν <milestone unit="reiskpage" n="923" />
<milestone unit="section" n="5" />τοῦ βασιλέως οἱ ταμίαι. ὁ μὲν δὴ πόλεμος ὁ συστὰς
Ῥωμαίοις πρὸς Ταρκυνίους τε καὶ βασιλέα Κλουσίνων
Λάρον Πορσίναν, εἰς κινδύνους μεγάλους ἀγαγὼν τὴν
πόλιν τοιούτου τέλους ἔτυχεν.
</p></div2>

<div2 type="chapter" n="35" org="uniform" sample="complete">
<p><milestone unit="section" n="1" />
ἡ δὲ τῶν Ῥωμαίων βουλὴ μετὰ τὴν ἀπαλλαγὴν
τῶν Τυρρηνῶν συνελθοῦσα ἐψηφίσατο Πορσίνᾳ
μὲν πέμψαι θρόνον ἐλεφάντινον καὶ σκῆπτρον καὶ στέφανον
χρυσοῦν καὶ θριαμβικὴν ἐσθῆτα, ᾗ οἱ βασιλεῖς
ἐκοσμοῦντο: Μουκίῳ δὲ τῷ προελομένῳ περὶ τῆς πατρίδος
ἀποθανεῖν αἰτιωτάτῳ δόξαντι γεγονέναι τῆς
καταλύσεως τοῦ πολέμου χώραν ἐκ τῆς δημοσίας δοθῆναι
πέραν τοῦ Τεβέριος ποταμοῦ, τὸν αὐτὸν τρόπον,
ὅνπερ Ὁρατίῳ τῷ πρὸ τῆς γεφύρας ἀγωνισαμένῳ πρότερον,
ὅσην ἂν ἀρότρῳ περιλαβεῖν ἐν ἡμέρᾳ μιᾷ δύνηται.
<pb id="v.2p.189" />
οὗτος ὁ χῶρος ἕως τῶν καθ᾽ ἡμᾶς χρόνων,
<milestone unit="section" n="2" />Μούκιοι λειμῶνες καλοῦνται. ταῦτα μὲν τοῖς ἀνδράσι: 
<milestone unit="reiskpage" n="924" />Κλοιλίᾳ δὲ τῇ παρθένῳ στάσιν εἰκόνος χαλκῆς ἔδοσαν,
ἣν ἀνέθεσαν ἐπὶ τῆς ἱερᾶς ὁδοῦ τῆς εἰς τὴν ἀγορὰν
φερούσης οἱ τῶν παρθένων πατέρες. ταύτην ἡμεῖς μὲν 
οὐκέτι κειμένην εὕρομεν, ἐλέγετο δ᾽ ἐμπρήσεως περὶ
<milestone unit="section" n="3" />τὰς πλησίον οἰκίας γενομένης ἠφανίσθαι. κατὰ τοῦτον 
τὸν ἐνιαυτὸν ὁ νεὼς τοῦ Καπιτωλίου Διὸς εἰς
συντέλειαν ἐξειργάσθη, περὶ οὗ τὰ κατὰ μέρος ἐν τῷ
πρὸ τούτου δεδήλωκα λόγῳ. τὴν δ᾽ ἀνιέρωσιν αὐτοῦ 
καὶ τὴν ἐπιγραφὴν ἔλαβε Μάρκος Ὁράτιος ὁ ἕτερος
τῶν ὑπάτων φθάσας τὴν παρουσίαν τοῦ συνάρχοντος.
ἐτύγχανε δὲ κατὰ τὸν καιρὸν τοῦτον Οὐαλέριος προεξεληλυθὼς
μετὰ δυνάμεως ἐπὶ τὴν βοήθειαν τῆς χώρας.
ἄρτι γὰρ τῶν ἀνθρώπων καταλιπόντων τὰ ἐρύματα 
καὶ συνιόντων εἰς τοὺς ἀγροὺς λῃστήρια πέμπων Μαμίλιος
μεγάλα τοὺς γεωργοὺς ἔβλαπτεν. ταῦτ᾽ ἐπὶ τῆς
τρίτης ὑπατείας ἐπράχθη.
</p></div2>

<div2 type="chapter" n="36" org="uniform" sample="complete">
<p><milestone unit="section" n="1" />
<milestone unit="reiskpage" n="925" />οἱ δὲ τὸν τέταρτον ἐνιαυτὸν ἄρξαντες
ὕπατοι Σπόριος Λάρκιος καὶ Τῖτος Ἑρμίνιος ἄνευ πολέμου 
τὴν ἀρχὴν διετέλεσαν. ἐπὶ τούτων Ἄρρος ὁ
Πορσίνου τοῦ Τυρρηνῶν βασιλέως υἱὸς τὴν Ἀρικηνῶν
πόλιν δεύτερον ἔτος ἤδη πολιορκῶν ἐτελεύτησεν. <milestone unit="section" n="2" />εὐθὺς 
γὰρ ἅμα τῷ γενέσθαι τὰς Ῥωμαίων σπονδὰς τὴν ἡμίσειαν
τῆς στρατιᾶς μοῖραν παρὰ τοῦ πατρὸς λαβὼν 
ἐστράτευσεν ἐπὶ τοὺς Ἀρικηνοὺς ἰδίαν κατασκευαζόμενος
<pb id="v.2p.190" />
ἀρχὴν καὶ μικροῦ δεήσας τὴν πόλιν ἑλεῖν, ἐλθούσης
τοῖς Ἀρικηνοῖς ἐπικουρίας ἔκ τ᾽ Ἀντίου καὶ
Τύσκλου καὶ τῆς Καμπανίδος Κύμης, παραταξάμενος
ἐλάττονι δυνάμει πρὸς μείζονα τοὺς μὲν ἄλλους ἐτρέψατο
καὶ μέχρι τῆς πόλεως ἤλασεν, ὑπὸ δὲ Κυμαίων,
οὓς ἦγεν Ἀριστόδημος ὁ Μαλακὸς ἐπικαλούμενος, νικηθεὶς
ἀποθνήσκει, καὶ ἡ στρατιὰ τῶν Τυρρηνῶν μετὰ
<milestone unit="section" n="3" />τὴν ἐκείνου τελευτὴν οὐκέτι ὑπομείνασα τρέπεται πρὸς <milestone unit="reiskpage" n="926" />
φυγήν. πολλοὶ μὲν δὴ αὐτῶν διωκόμενοι ὑπὸ τῶν
Κυμαίων διεφθάρησαν, ἄλλοι δὲ πλείους σκεδασθέντες
ἀνὰ τὴν χώραν εἰς τοὺς ἀγροὺς τῶν Ῥωμαίων οὐ πολὺ
ἀπέχοντας κατέφυγον ὅπλα τ᾽ ἀπολωλεκότες καὶ ὑπὸ
τραυμάτων ἀδύνατοι ὄντες <del status="unremarkable">ἐπὶ τὰ</del> προσωτέρω χωρεῖν.
οὓς ἐκ τῶν ἀγρῶν οἱ Ῥωμαῖοι κατακομίζοντες
εἰς τὴν πόλιν ἁμάξαις τε καὶ ἀπήναις καὶ τοῖς ἄλλοις
ὑποζυγίοις ἡμιθνῆτας ἐνίους, καὶ φέροντες εἰς τὰς
ἑαυτῶν οἰκίας τροφαῖς τε καὶ θεραπείαις καὶ ταῖς ἄλλαις
φιλανθρωπίαις πολὺ τὸ συμπαθὲς ἐχούσαις ἀνελάμβανον:
ὥστε πολλοὺς αὐτῶν ταῖς χάρισι ταύταις
ὑπαχθέντας μηκέτι τῆς οἴκαδε ἀφίξεως πόθον ἔχειν,
<milestone unit="section" n="4" />ἀλλὰ παρὰ τοῖς εὐεργέταις σφῶν βούλεσθαι καταμένειν:
οἷς ἔδωκεν ἡ βουλὴ χῶρον τῆς πόλεως, ἔνθα οἰκήσεις ἔμελλον
κατασκευάσασθαι, τὸν μεταξὺ τοῦ τε Παλατίου καὶ <milestone unit="reiskpage" n="927" />
τοῦ Καπιτωλίου τέτταρσι μάλιστα μηκυνόμενον σταδίοις
αὐλῶνα, ὃς καὶ μέχρις ἐμοῦ Τυρρηνῶν οἴκησις
<pb id="v.2p.191" />
ὑπὸ Ῥωμαίων καλεῖται κατὰ τὴν ἐπιχώριον διάλεκτον
<del status="unremarkable">ἡ φέρουσα δίοδος ἀπὸ τῆς ἀγορᾶς ἐπὶ τὸν μέγαν
ἱππόδρομον.</del> ἄνθ᾽ ὧν εὕροντο παρὰ τοῦ βασιλέως αὐτῶν
δωρεὰν οὐ τὴν ἐλαχίστου ἀξίαν, ἀλλ᾽ ἐφ᾽ ᾗ μάλιστα
ἥσθησαν, τὴν πέραν τοῦ ποταμοῦ χώραν, ἧς 
ἀπέστησαν ὅτε διελύοντο τὸν πόλεμον: καὶ θυσίας
ἀπέδοσαν τοῖς θεοῖς ἀπὸ χρημάτων πολλῶν, ἃς εὔξαντο
γενόμενοι πάλιν τῶν Ἑπτὰ πάγων κύριοι συντελέσειν.
</p></div2>

<div2 type="chapter" n="37" org="uniform" sample="complete">
<p><milestone unit="section" n="1" />
ἐνιαυτῷ δὲ πέμπτῳ μετὰ τὴν ἐκβολὴν
τοῦ βασιλέως, ὀλυμπιὰς μὲν ἦν ἐνάτη καὶ ἑξηκοστή, 
ἣν ἐνίκα στάδιον Ἰσχόμαχος Κροτωνιάτης τὸ δεύτερον,
ἄρχων δ᾽ Ἀθήνησιν Ἀκεστορίδης, ὕπατοι δὲ Ῥωμαίων
<milestone unit="reiskpage" n="928" />Μάρκος Οὐαλέριος ἀδελφὸς Οὐαλερίου Ποπλικόλα καὶ
<milestone unit="section" n="2" />Πόπλιος Ποστόμιος Τούβερτος ἐπικαλούμενος. ἐπὶ τούτων 
ἕτερος ἐξεδέξατο Ῥωμαίους πόλεμος ἐκ τῶν ἔγγιστα 
οἰκούντων, ὃς ἤρξατο μὲν ἀπὸ λῃστηρίων, προὔβη δ᾽
εἰς πολλοὺς καὶ μεγάλους ἀγῶνας, ἐχώρησε μέντοι
τελευτῶν εἰς διαλλαγὰς εὐπρεπεῖς ἐπὶ τῆς τετάρτης
μετὰ τούσδε τοὺς ἄνδρας ὑπατείας πάντα τὸν μεταξὺ
χρόνον πολεμηθείς. Σαβίνων γάρ τινες καταγνόντες 
ἀσθένειαν τῆς πόλεως ἐκ τοῦ Τυρρηνικοῦ πταίσματος,
ὡς οὐκέτι τὴν ἀρχαίαν ἀξίωσιν ἀναληψομένης, ἐπετίθεντο
τοῖς εἰς τὴν χώραν κατιοῦσιν ἐκ τῶν ἐρυμάτων
λῃστήρια καταστησάμενοι, καὶ πολλὰ τοὺς γεωργοὺς
<pb id="v.2p.192" />
<milestone unit="section" n="3" />ἔβλαπτον. ὑπὲρ ὧν ἀποστείλαντες οἱ Ῥωμαῖοι πρεσβείαν
πρὶν ἐπὶ τὰ ὅπλα χωρῆσαι δίκας ᾔτουν καὶ τὸ λοιπὸν
ἠξίουν μηδὲν εἰς τοὺς ἐργαζομένους τὴν γῆν παρανομεῖν.
αὐθάδεις δὲ λαβόντες ἀποκρίσεις προεῖπον
αὐτοῖς τὸν πόλεμον. καὶ γίνεται <add>ἡ</add> μὲν πρώτη ἔξοδος
ἑνὸς τῶν ὑπάτων Οὐαλερίου σὺν ἱππεῦσι καὶ ψιλῶν
τοῖς ἀκμαιοτάτοις αἰφνίδιος ἐπὶ τοὺς λῃιζομένους τὴν
χώραν καὶ φόνος τῶν καταληφθέντων ἐν ταῖς προνομαῖς <milestone unit="reiskpage" n="929" />
συχνῶν ὄντων πολύς, οἷα εἰκὸς ἀνθρώπων ἀσυντάκτων
<note n="10" place="unspecified" anchored="yes" /> τε καὶ οὐ προῃσθημένων τὴν ἔφοδον. <milestone unit="section" n="4" />ἔπειτα
τῶν Σαβίνων πολλὴν ἀποστειλάντων ἐπ᾽ αὐτοὺς στρατιὰν
ὑφ᾽ ἡγεμόνι τεταγμένην ἐμπείρῳ πολέμου Ῥωμαίων
ἑτέρα γίνεται ἐπ᾽ αὐτοὺς ἔξοδος ἁπάσαις ταῖς
δυνάμεσιν ἀγόντων ἀμφοτέρων τῶν ὑπάτων. Ποστόμιος
μὲν οὖν πλησίον τῆς Ῥώμης ἐν ὀρεινοῖς τόποις
κατεστρατοπέδευσε δεδιώς, μή τις ἔφοδος ἐκ τῶν φυγάδων
ἐπ᾽ αὐτὴν γένηται αἰφνίδιος: Οὐαλέριος δ᾽
ἐγγὺς τῶν πολεμίων παρὰ ποταμὸν Ἀνίητα, ὃς ἐκ
πόλεως μὲν Τιβύρων καθ᾽ ὑψηλοῦ πολὺς ἐκχεῖται σκοπέλου,
φέρεται δὲ διὰ τῆς Σαβίνων τε καὶ Ῥωμαίων
πεδιάδος ὁρίζων τὴν ἑκατέρων χώραν: συνάπτει δὲ τὸ
ῥεῦμα τῷ Τεβέρει ποταμῷ καλὸς μὲν ὀφθῆναι, γλυκὺς
δὲ πίνεσθαι.
</p></div2>

<div2 type="chapter" n="38" org="uniform" sample="complete">
<p><milestone unit="section" n="1" />
ἐκ δὲ τῶν ἑτέρων τοῦ ποταμοῦ μερῶν <milestone unit="reiskpage" n="930" />
ἡ τῶν Σαβίνων ἔκειτο παρεμβολὴ τοῦ ῥεύματος οὐδ᾽
αὐτὴ πολὺν ἀπέχουσα τόπον ἐπὶ γεωλόφου τινὸς ἠρέμα
<pb id="v.2p.193" />
κατακλινοῦς οὐ σφόδρα ἐχυροῦ. κατ᾽ ἀρχὰς μὲν οὖν
δἰ εὐλαβείας εἶχον ἀλλήλους ἑκάτεροι καὶ μάχης ἄρχειν
διαβάντες τὸν ποταμὸν ὤκνουν, χρόνῳ δ᾽ ὕστερον οὐ
κατὰ λογισμὸν καὶ πρόνοιαν τοῦ συμφέροντος, ἀλλ᾽
ὑπ᾽ ὀργῆς τε καὶ φιλονεικίας ἐξαφθέντες συνάπτουσι 
μάχην. <milestone unit="section" n="2" />ὑδρευόμενοι γὰρ καὶ τοὺς ἵππους ἄγοντες ἐπὶ 
τὸν πότον ἐνέβαινον ἐπὶ πολὺ τοῦ ποταμοῦ: βραχὺς
δ᾽ ἔρρει τηνικαῦτα οὔπω τοῖς χειμερινοῖς ὕδασι πληθύων,
ὥστ᾽ ὀλίγον ὑπὲρ τοῦ γόνατος ἔχοντες αὐτὸν
ἐπεραιοῦντο. συμπλοκῆς δή τινος πρῶτον ὀλίγοις πρὸς 
οὐ πολλοὺς γινομένης ἐξέδραμόν τινες ἐπικουροῦντες
τοῖς σφετέροις ἐξ ἑκατέρου χάρακος: ἔπειθ᾽ ἕτεροι
πάλιν ἀμυνοῦντες τοῖς κατισχυομένοις ἐκ θατέρου: καὶ
τοτὲ μὲν οἱ Ῥωμαῖοι τοὺς Σαβίνους ἀνέστελλον ἀπὸ τοῦ
<milestone unit="reiskpage" n="931" />νάματος, τοτὲ δ᾽ οἱ Σαβῖνοι τοὺς Ῥωμαίους ἐξεῖργον 
τοῦ ποταμοῦ. <milestone unit="section" n="3" />πολλῶν δὲ φόνων καὶ τραυμάτων γενομένων 
καὶ φιλονεικίας ἅπασιν ἐμπεσούσης, οἷα περὶ
τὰς ἁψιμαχίας τὰς ἐκ καιροῦ συμπεσούσας γίνεσθαι
φιλεῖ, προθυμία τοῖς ἡγεμόσι τῶν στρατοπέδων ὁμοία
παρέστη διαβαίνειν τὸν ποταμόν. <milestone unit="section" n="4" />ἔφθασε δὲ πρῶτος 
ὁ τῶν Ῥωμαίων ὕπατος καὶ διαβιβάσας τὸν στρατὸν
ἔτι τῶν Σαβίνων ὁπλιζομένων τε καὶ εἰς τάξιν καθισταμένων
ἐν χερσὶν ἦν. οὐ μὴν ἐμέλλησάν γ᾽ οὐδ᾽ ἐκεῖνοι
θέσθαι μάχην, καταφρονήσει πολλῇ ἐπαρθέντες, ὅτι
οὔτε πρὸς ἀμφοτέρους τοὺς ὑπάτους οὔτε πρὸς ἅπασαν 
τὴν Ῥωμαίων δύναμιν ἔμελλον ἀγωνιεῖσθαι, καὶ συρράξαντες
<pb id="v.2p.194" />
ἐμάχοντο πᾶσαν εὐτολμίαν καὶ προθυμίαν ἀποδεικνύμενοι.
</p></div2>

<div2 type="chapter" n="39" org="uniform" sample="complete">
<p><milestone unit="section" n="1" />
ἀγῶνος δὲ καρτεροῦ γενομένου καὶ
τοῦ δεξιοῦ τῶν Ῥωμαίων κέρατος, ἔνθα ἦν ὁ ὕπατος,
ἐπιβαίνοντος τοῖς ἐναντίοις καὶ προσωτέρω χωροῦντος, <milestone unit="reiskpage" n="932" />
τοῦ δ᾽ εὐωνύμου κάμνοντος ἤδη καὶ πρὸς τῶν πολεμίων
ἐπὶ τὸν ποταμὸν ἐξωθουμένου, μαθὼν τὸ γινόμενον
ὁ τὴν ἑτέραν τῶν Ῥωμαίων παρεμβολὴν κατέχων
ὕπατος ἐξῆγε τὴν στρατιάν. <milestone unit="section" n="2" />αὐτὸς μὲν οὖν τὴν φάλαγγα
τῶν πεζῶν ἐπαγόμενος βάδην ἠκολούθει: τῶν
δὲ πρεσβυτέρων Σπόριον Λάρκιον τὸν ὑπατεύσαντα
τῷ παρελθόντι ἐνιαυτῷ τοὺς ἱππεῖς ἄγοντα πέμπει
κατὰ σπουδήν: ὃς ἀπὸ ῥυτῆρος τοὺς ἵππους ἐλαύνων
τόν τε ποταμὸν διαπεραιοῦται κωλύοντος οὐδενὸς εὐπετῶς
καὶ κατὰ τὸ δεξιὸν τῶν πολεμίων κέρας παριππεύσας,
ἐνσείει πλαγίοις τοῖς ἱππεῦσι τῶν Σαβίνων:
καὶ γίνεται μέγας αὐτόθι τῶν ἱππέων ἀμφοτέρων
συστάδην μαχομένων ἐπὶ χρόνον πολὺν ἀγών. <milestone unit="section" n="3" />ἐν δὲ
τούτῳ καὶ ὁ Ποστόμιος τοὺς πεζοὺς ἄγων πλησίον
αὐτῶν ἐγίνετο: καὶ συρράξας τοῖς πεζοῖς ἀποκτείνει
τε πολλοὺς μαχομένους καὶ τοὺς λοιποὺς ἐξωθεῖ τῆς
τάξεως. εἰ δὲ μὴ νὺξ ἐπέλαβεν, ἅπαντες ἂν οἱ Σαβῖνοι <milestone unit="reiskpage" n="933" />
κυκλωθέντες ὑπὸ τῶν Ῥωμαίων ἱπποκρατούντων ἤδη
πανσυδὶ διεφθάρησαν. νῦν δὲ τὸ σκότος τοὺς διαφυγόντας
ἐκ τῆς μάχης ὄντας ἀνόπλους καὶ οὐ πολλοὺς
<pb id="v.2p.195" />
ἐρρύσατο καὶ διέσωσεν ἐπὶ τὰ οἰκεῖα. τῆς δὲ
παρεμβολῆς αὐτῶν οἱ ὕπατοι χωρὶς ἀγῶνος ἐκράτησαν
ἐκλειφθείσης ὑπὸ τῶν ἔνδον ἅμα τῷ θεάσασθαι τὴν
τροπὴν τῶν σφετέρων: ἐξ ἧς πολλὰς ὠφελείας λαβόντες,
ἃς τοῖς στρατιώταις ἄγειν τε καὶ φέρειν ἐπέτρεψαν, 
<milestone unit="section" n="4" />ἀπῆγον ἐπ᾽ οἴκου τὰς δυνάμεις. τότε πρῶτον ἡ πόλις 
ἀναλαβοῦσα ἑαυτὴν ἐκ τοῦ Τυρρηνικοῦ πταίσματος εἰς
τὸ ἐξ ἀρχῆς ἀποκατέστη φρόνημα, καὶ τῆς ἡγεμονίας
τῶν περιοίκων ὡς πρότερον ἐθάρρησεν ἀντιποιεῖσθαι,
καὶ ψηφίζεται κοινῇ μὲν ἀμφοτέροις τοῖς ὑπάτοις θριάμβου 
καταγωγήν, ἰδίᾳ δὲ θατέρῳ τῶν ἀνδρῶν Οὐαλερίῳ
δωρεὰν τόπον εἰς οἴκησιν ἐν τῷ κρατίστῳ τοῦ
<milestone unit="reiskpage" n="934" />Παλλαντίου <del status="unremarkable">τόπῳ</del> δοθῆναι, καὶ τὰς εἰς τὴν κατασκευὴν
δαπάνας ἐκ τοῦ δημοσίου χορηγεῖσθαι. ταύτης
τῆς οἰκίας, παρ᾽ ἣν ὁ χαλκοῦς ἕστηκε ταῦρος, αἱ κλισιάδες 
θύραι μόναι τῶν ἐν τῇ Ῥώμῃ δημοσίων τε καὶ
ἰδιωτικῶν οἴκων εἰς τὸ ἔξω μέρος ἀνοίγονται.
</p></div2>

<div2 type="chapter" n="40" org="uniform" sample="complete">
<p><milestone unit="section" n="1" />
παρὰ δὲ τούτων ἐκδέχονται τῶν ἀνδρῶν
τὴν ὕπατον ἀρχὴν Πόπλιος Οὐαλέριος ὁ κληθεὶς Ποπλικόλας
τὸ τέταρτον ἄρχειν αἱρεθεὶς καὶ Τῖτος Λουκρήτιος 
τὸ δεύτερον τῷ Οὐαλερίῳ συνάρχων. ἐφ᾽ ὧν
ἅπαντες οἱ Σαβῖνοι κοινὴν ποιησάμενοι τῶν πόλεων
ἀγορὰν ἐψηφίσαντο Ῥωμαίοις πολεμεῖν, ὡς λελυμένων
σφίσι τῶν σπονδῶν, ἐπειδὴ βασιλεὺς Ταρκύνιος ἐξέπεσε
τῆς ἀρχῆς, πρὸς ὃν ἐποιήσαντο τοὺς ὅρκους: 
<milestone unit="section" n="2" /><milestone unit="reiskpage" n="935" />πεισθέντες ὑπὸ Σέξτου θατέρου τῶν Ταρκυνίου παίδων, 
<pb id="v.2p.196" />
ὃς αὐτοὺς ἰδίᾳ θεραπεύων καὶ λιπαρῶν τοὺς
δυνατοὺς ἐξ ἑκάστης πόλεως ἐξεπολέμωσε κοινῇ πρὸς
πάντας καὶ προσηγάγετο δύο πόλεις, Φιδήνην καὶ Καμερίαν,
Ῥωμαίων μὲν ἀποστήσας, ἐκείνοις δὲ συμμαχεῖν
πείσας: ἀνθ᾽ ὧν αὐτὸν αἱροῦνται στρατηγὸν αὐτοκράτορα
καὶ δυνάμεις ἐπιτρέπουσιν ἐξ ἁπάσης πόλεως
καταγράφειν, ὡς ἐν τῇ προτέρᾳ μάχῃ δι᾽ ἀσθένειαν
δυνάμεως καὶ στρατηγοῦ μωρίαν σφαλέντες. <milestone unit="section" n="3" />οἱ μὲν
δὴ περὶ ταῦτ᾽ ἦσαν: τύχη δέ τις ἐξισῶσαι βουλομένη
ταῖς βλάβαις τῶν Ῥωμαίων τὰς ὠφελείας ἀντὶ τῶν
καταλιπόντων αὐτοὺς συμμάχων ἑτέραν οὐκ ἠλπισμένην
ἐκ τῶν πολεμίων βοήθειαν προσέθηκε τοιάνδε. <milestone unit="reiskpage" n="936" />
ἀνήρ τις ἐκ τοῦ Σαβίνων ἔθνους πόλιν οἰκῶν Ῥήγιλλον
εὐγενὴς καὶ χρήμασι δυνατὸς Τῖτος Κλαύδιος,
αὐτομολεῖ πρὸς αὐτοὺς συγγένειάν τε μεγάλην ἐπαγόμενος
καὶ φίλους καὶ πελάτας συχνοὺς αὐτοῖς μεταναστάντας
ἐφεστίοις, οὐκ ἐλάττους πεντακισχιλίων τοὺς
ὅπλα φέρειν δυναμένους. ἡ δὲ καταλαβοῦσα αὐτὸν
ἀνάγκη μετενέγκασθαι τὴν οἴκησιν εἰς Ῥώμην τοιαύτη
<note n="20" place="unspecified" anchored="yes" /> λέγεται γενέσθαι. <milestone unit="section" n="4" />οἱ δυναστεύοντες ἐν ταῖς ἐπιφανεστάταις
πόλεσιν ἀλλοτρίως ἔχοντες πρὸς τὸν ἄνδρα
τῆς εἰς τὰ κοινὰ φιλοτιμίας, εἰς δίκην αὐτὸν ὑπῆγον
αἰτιασάμενοι προδοσίαν, ὅτι τὸν κατὰ Ῥωμαίων πόλεμον
ἐκφέρειν οὐκ ἦν πρόθυμος, ἀλλὰ καὶ ἐν τῷ κοινῷ
μόνος ἀντέλεγε τοῖς ἀξιοῦσι τὰς σπονδὰς λελύσθαι,
<pb id="v.2p.197" />
καὶ τοὺς ἑαυτοῦ πολίτας οὐκ εἴα κύρια εἶναι τὰ δόξαντα
τοῖς ἄλλοις ἡγεῖσθαι. ταύτην ὀρρωδῶν τὴν δίκην:
<milestone unit="reiskpage" n="937" /><milestone unit="section" n="5" /> ἔδει γὰρ αὐτὴν ὑπὸ τῶν ἄλλων δικασθῆναι πόλεων:
ἀναλαβὼν τὰ χρήματα καὶ τοὺς φίλους τοῖς
Ῥωμαίοις προστίθεται ῥοπήν τ᾽ οὐ μικρὰν εἰς τὰ πράγματα 
παρέσχε καὶ τοῦ κατορθωθῆναι τόνδε τὸν πόλεμον
ἁπάντων ἔδοξεν αἰτιώτατος γενέσθαι: ἀνθ᾽ ὧν
ἡ βουλὴ καὶ ὁ δῆμος εἴς τε τοὺς πατρικίους αὐτὸν
ἐνέγραψε καὶ τῆς πόλεως μοῖραν εἴασεν ὅσην ἐβούλετο
λαβεῖν εἰς κατασκευὴν οἰκιῶν χώραν τ᾽ αὐτῷ 
προσέθηκεν ἐκ τῆς δημοσίας τὴν μεταξὺ Φιδήνης καὶ
Πικετίας, ὡς ἔχοι διανεῖμαι κλήρους ἅπασι τοῖς περὶ
αὐτόν, ἀφ᾽: ὧν καὶ φυλή τις ἐγένετο σὺν χρόνῳ Κλαυδία
καλουμένη καὶ μέχρις ἐμοῦ διέμεινε τὸ αὐτὸ φυλάττουσα ὄνομα. 
</p></div2>

<div2 type="chapter" n="41" org="uniform" sample="complete">
<p><milestone unit="section" n="1" />
<milestone unit="reiskpage" n="938" />ἐπεὶ δὲ παρεσκεύαστο ἅπαντα ἀμφοτέροις,
πρῶτον μὲν ἐξῆγον οἱ Σαβῖνοι τὰς δυνάμεις καὶ
ποιοῦνται δύο παρεμβολὰς μίαν μὲν ὕπαιθρον οὐ πρόσω
Φιδήνης, ἑτέραν δ᾽ ἐν αὐτῇ Φιδήνῃ φυλακῆς τε τῶν
ἔνδον ἕνεκα καὶ καταφυγῆς τῶν ἔξω στρατοπεδευόντων, 
ἄν τι γένηται πταῖσμα περὶ αὐτούς. ἔπειτα οἱ
τῶν Ῥωμαίων ὕπατοι μαθόντες τὴν τῶν Σαβίνων ἐπὶ
σφᾶς ἔλασιν καὶ αὐτοὶ πάντας ἄγοντες τοὺς ἐν ἀκμῇ
στρατοπεδεύονται χωρὶς ἀλλήλων, Οὐαλέριος μὲν ἀγχοῦ
τῆς ὑπαίθρου τῶν Σαβίνων παρεμβολῆς, Λουκρήτιος 
<milestone unit="section" n="2" />δ᾽ ὀλίγον ἄπωθεν ἐπ᾽ ὄχθου τινός, ὅθεν ἦν ὁ ἕτερος 
χάραξ καταφανής. ἡ μὲν οὖν τῶν Ῥωμαίων ὑπόληψις
<pb id="v.2p.198" />
ἦν <del status="unremarkable">συμβαλεῖν τοῖς πολεμίοις αὐτίκα</del>, ὡς ἐν
ἀγῶνι φανερῷ τοῦ πολέμου ταχείαν ἕξοντος τὴν κρίσιν,
ὁ δὲ τῶν Σαβίνων στρατηγὸς ὀρρωδῶν ἐκ τοῦ
φανεροῦ συμφέρεσθαι πρὸς εὐτολμίαν τε καὶ καρτερίαν
ἀνθρώπων ἅπαντα τὰ δεινὰ ὑπομένειν ἑτοίμων νύκτωρ
ἐπιχειρεῖν αὐτοῖς ἔγνω: <milestone unit="section" n="3" />καὶ παρασκευασάμενος τάφρου <milestone unit="reiskpage" n="939" />
τε χώσει καὶ χάρακος ἐπιβάσει ἃ πρόσφορα εἶναι ἔμελλεν,
ἐπειδὴ πάντα ἐγένετο τὰ πρὸς τὸν ἀγῶνα εὐτρεπῆ,
μετὰ τὸν πρῶτον ὕπνον ἀναστήσας τὸ κράτιστον τοῦ
στρατοῦ μέρος ἄξειν ἐπὶ τὸ τῶν Ῥωμαίων ἔμελλεν
ἔρυμα, τοῖς τ᾽ ἐν Φιδήνῃ κατεστρατοπεδευκόσι παρήγγειλεν,
ἐπειδὰν ἐξεληλυθότας αἴσθωνται τοὺς σφετέρους
ἐξιέναι καὶ αὐτοὺς ἐκ τῆς πόλεως κούφῃ ἐσταλμένους
ὁπλίσει: ἔπειτα λοχήσαντας ἐν χωρίοις ἐπιτηδείοις
ἐκέλευσεν, εἴ τινες ἐπίκουροι τοῖς περὶ τὸν Οὐαλέριον
ἐκ τῆς ἑτέρας στρατιᾶς ἐπίοιεν, ἀναστάντας καὶ κατὰ
νώτου γενομένους σὺν βοῇ τε καὶ πατάγῳ πολλῷ χωρεῖν
ἐπ᾽ αὐτούς. <milestone unit="section" n="4" />ὁ μὲν δὴ Σέξτος ταῦτα βουλευσάμενος
καὶ τοῖς λοχαγοῖς φράσας, ἐπειδὴ κἀκείνοις ἦν
βουλομένοις, περιέμεινε τὸν καιρόν: αὐτόμολος δέ τις
ἐλθὼν εἰς τὸν χάρακα τῶν Ῥωμαίων μηνύει τὴν διάνοιαν <milestone unit="reiskpage" n="940" />
αὐτοῦ πρὸς τὸν ὕπατον, καὶ μετ᾽ οὐ πολὺ τῶν
ἱππέων τινὲς ἧκον ἄγοντες αἰχμαλώτους τῶν Σαβίνων,
οὓς ἐπὶ ξυλισμὸν ἐξεληλυθότας συνέλαβον. οὗτοι χωρὶς
ἀλλήλων ἀνακρινόμενοι, τί παρασκευάζεται: πράττειν
<pb id="v.2p.199" />
σφῶν <del status="unremarkable">αὐτῶν</del> ὁ στρατηγός, λέγουσιν, ὅτι κλίμακας
τεκταίνεται καὶ διαβάθρας: ὅπου δ᾽ αὐταῖς καὶ ὁπότε
μέλλοι χρῆσθαι, οὐκ ἔφασαν εἰδέναι. <milestone unit="section" n="5" /> ταῦτα μαθὼν ὁ
Οὐαλέριος ἀποστέλλει τὸν πρεσβευτὴν Λάρκιον εἰς τὸν
ἕτερον χάρακα τήν τε διάνοιαν τῶν πολεμίων ἀπαγγελοῦντα 
τῷ κατέχοντι τὴν παρεμβολὴν ἐκείνην Λουκρητίῳ,
καὶ τίνα χρὴ τρόπον ἐπιχειρεῖν τοῖς πολεμίοις
ὑποθησόμενον: αὐτὸς δὲ τοὺς ταξιάρχους καὶ λοχαγοὺς
καλέσας καὶ φράσας ὅσα τοῦ τ᾽ αὐτομόλου καὶ τῶν
αἰχμαλώτων ἤκουσε καὶ παρακαλέσας ἄνδρας ἀγαθοὺς 
εἶναι καιρὸν εἰληφέναι νομίσαντας εὐχῆς ἄξιον, ἐν ᾧ
δίκας λήψονται παρὰ τῶν ἐχθρῶν καλάς, ἅ τε δέοι
πράττειν ἑκάστοις ὑποθέμενος καὶ τὸ σύνθημα δοὺς
ἀπέλυσεν ἐπὶ τὰς τάξεις.
</p></div2>

<div2 type="chapter" n="42" org="uniform" sample="complete">
<p><milestone unit="section" n="1" />
<milestone unit="reiskpage" n="941" />οὔπω μέσαι νύκτες ἦσαν, καὶ ὁ τῶν 
Σαβίνων ἡγεμὼν ἀναστήσας τοῦ στρατοῦ τὸ κράτιστον
μέρος ἦγεν ἐπὶ τὸν χάρακα σιωπᾶν ἅπασι παραγγείλας
καὶ μὴ ποιεῖν ψόφον τῶν ὅπλων, ἵνα μὴ γνοῖεν ἥκοντας
αὐτοὺς οἱ πολέμιοι, πρὶν ἐπὶ τῷ ἐρύματι γένωνται.
ὡς δὲ πλησίον ἐγένοντο τοῦ χάρακος οἱ πρῶτοι πορευόμενοι 
καὶ οὔτε φέγγη λαμπτήρων ἑώρων οὔτε φωνὰς
φυλάκων κατήκουον, πολλὴν μωρίαν τῶν Ῥωμαίων
καταγνόντες ὡς ἀφεικότων ἐρήμους τὰς φυλακὰς καὶ
ἐντὸς <del status="unremarkable">τοῦ</del> χάρακος καθευδόντων, ἐνεπίμπλασαν ὕλης
<pb id="v.2p.200" />
τὰς τάφρους κατὰ πολλὰ μέρη καὶ διέβαινον οὐδενὸς
σφίσιν ἐμποδὼν γινομένου. <milestone unit="section" n="2" />παρεκάθηντο δὲ μεταξὺ
τῶν τάφρων καὶ τῶν περισταυρωμάτων οἱ Ῥωμαῖοι
κατὰ σπείρας ἀφανεῖς διὰ τὸ σκότος, καὶ τοὺς διαβαίνοντας
αὐτῶν, ὅτε γένοιντο ἐν χερσίν, ἐφόνευον. <milestone unit="reiskpage" n="942" />
μέχρι μὲν οὖν τινος ἐλάνθανε τοὺς ὑστέρους προσιόντας
ὁ τῶν προηγουμένων ὄλεθρος: ἐπεὶ δὲ φῶς ἐγένετο
σελήνης ἀνισχούσης οἱ πλησιάζοντες τῇ τάφρῳ
σωρούς θ᾽ ὁρῶντες οἰκείων νεκρῶν παρ᾽ αὐτῇ καὶ
στίφη πολεμίων καρτερὰ ὁμόσε χωροῦντα, ῥίψαντες τὰ
<milestone unit="section" n="3" />ὅπλα τρέπονται πρὸς φυγήν. οἱ δὲ Ῥωμαῖοι μέγα
ἀναβοήσαντες: ἦν δὲ τοῦτο σύνθημα τοῖς ἐπὶ τῆς ἑτέρας
παρεμβολῆς: ἐκτρέχουσιν ἐπ᾽ αὐτοὺς ἅπαντες ἀθρόοι.
καὶ ὁ Λουκρήτιος ὡς ἤκουσε τῆς κραυγῆς τοὺς ἱππεῖς
προαποστείλας διερευνησομένους, μή τις ἐγκάθηται
πολεμίων λόχος, ὀλίγον ὕστερον ἠκολούθει τοὺς ἀκμαιοτάτους
τῶν πεζῶν ἐπαγόμενος. <milestone unit="section" n="4" />καὶ κατὰ τὸν αὐτὸν
χρόνον οἵ θ᾽ ἱππεῖς τοῖς ἐκ τῆς Φιδήνης λοχῶσι περιτυχόντες
τρέπουσιν εἰς φυγὴν καὶ οἱ πεζοὶ τοὺς ἐπὶ
τὴν παρεμβολὴν σφῶν ἀφικομένους κτείνοντες ἐδίωκον
οὔτε ὅπλα οὔτε κόσμον σώζοντας. ἐν ταύταις ταῖς
μάχαις Σαβίνων τε καὶ τῶν συμμάχων ἀπέθανον μὲν <milestone unit="reiskpage" n="943" />
ἀμφὶ τοὺς μυρίους καὶ τρισχιλίους καὶ πεντακοσίους,
αἰχμάλωτοι δ᾽ ἐλήφθησαν τετρακισχίλιοι καὶ διακόσιοι:
καὶ ὁ μὲν χάραξ αὐθημερὸν ἑάλω.
<pb id="v.2p.201" />
</p></div2>

<div2 type="chapter" n="43" org="uniform" sample="complete">
<p><milestone unit="section" n="1" />
ἡ δὲ Φιδήνη πολιορκηθεῖσα οὐ πολλαῖς
ἡμέραις, καθ᾽ ὃ μάλιστα δυσάλωτος εἶναι μέρος
ἐδόκει καὶ ὑπ᾽ ὀλίγων ἐφυλάσσετο, κατὰ τοῦτ᾽ ἐλήφθη.
οὐ μὴν ἀνδραποδισμοῦ γ᾽ ἢ κατασκαφῆς ἐπειράθη φόνος
τ᾽ ἀνθρώπων οὐ πολὺς ἐγένετο μετὰ τὴν ἅλωσιν: 
ἀποχρῶσα γὰρ ἐφάνη ζημία τοῖς ὑπάτοις πόλεως ὁμοεθνοῦς
ἁμαρτούσης ἁρπαγὴ χρημάτων τε καὶ ἀνδραπόδων
καὶ ὁ τῶν κατὰ τὴν μάχην ἀπολομένων ὄλεθρος:
τοῦ δὲ μὴ προχείρως ἔτι τοὺς ἑαλωκότας ἐπὶ τὰ ὅπλα
χωρῆσαι φυλακὴ γενήσεσθαι μετρία καὶ συνήθης Ῥωμαίοις, 
<milestone unit="section" n="2" />ἡ τῶν αἰτίων τῆς ἀποστάσεως κόλασις. συγκαλέσαντες 
δὴ Φιδηναίων τοὺς ἁλόντας εἰς τὴν ἀγορὰν
<milestone unit="reiskpage" n="944" />καὶ πολλὰ τῆς ἀνοίας αὐτῶν κατηγορήσαντες ἀξίους
τ᾽ εἶναι φήσαντες ἅπαντας ἡβηδὸν ἀπολωλέναι μήτε
ταῖς εὐεργεσίαις χάριν εἰδότας μήτε τοῖς κακοῖς σωφρονιζομένους, 
ῥάβδοις αἰκισάμενοι τοὺς ἐπιφανεστάτους
ἁπάντων ὁρώντων ἀπέκτειναν: τοὺς δὲ λοιποὺς
εἴασαν οἰκεῖν ὡς πρότερον ᾤκουν φρουροὺς συγκατοικίσαντες
αὐτοῖς, ὅσους ἔκρινεν ἡ βουλή, καὶ τῆς
χώρας ἀφελόμενοί τινα μοῖραν τοῖς φρουροῖς ἔδωκαν. 
ταῦτα διαπραξάμενοι τὴν δύναμιν ἀπῆγον ἐκ <add>τῆς</add>
τῶν πολεμίων καὶ τὸν ὑπὸ τῆς βουλῆς ψηφισθέντα
θρίαμβον κατήγαγον. ταῦτα μὲν ἐπὶ τῆς τούτων ὑπατείας ἐπράχθη.
</p></div2>

<div2 type="chapter" n="44" org="uniform" sample="complete">
<p><milestone unit="section" n="1" />
Ποπλίου δὲ Ποστομίου τοῦ καλουμένου 
Τουβέρτου τὸ δεύτερον ἄρχειν αἱρεθέντος καὶ
<pb id="v.2p.202" />
Ἀγρίππα Μενηνίου τοῦ λεγομένου Λανάτου τρίτη γίνεται
Σαβίνων εἰσβολὴ μείζονι στρατιᾷ, πρὶν αἰσθέσθαι <milestone unit="reiskpage" n="945" />
Ῥωμαίους αὐτῶν τὴν ἔξοδον, καὶ μέχρι τοῦ
τείχους τῆς Ῥώμης ἔλασις: ἐν ᾗ πολὺς ἐγένετο Ῥωμαίων
φόνος οὐ μόνον τῶν γεωργῶν, οἷς οὐδὲν προσδεχομένοις
αἰφνιδίως ἐπέστη τὸ δεινόν, πρὶν εἰς τὰ
φρούρια τὰ πλησίον ἑκάστους καταφυγεῖν, ἀλλὰ καὶ
<milestone unit="section" n="2" />τῶν κατὰ πόλιν τηνικαῦτα διατριβόντων. ὁ γὰρ ἕτερος
τῶν ὑπάτων Ποστόμιος οὐκ ἀνεκτὴν εἶναι τὴν ὕβριν
τῶν πολεμίων ἡγησάμενος ἐξεβοήθει κατὰ σπουδὴν
τοὺς ἐπιτυγχάνοντας ἄγων προχειρότερον μᾶλλον ἢ
φρονιμώτερον. οὓς ἰδόντες οἱ Σαβῖνοι σὺν πολλῇ
καταφρονήσει χωροῦντας ἐπὶ σφᾶς ἀσυντάκτους τε καὶ
διεσπασμένους ἀπ᾽ ἀλλήλων, ἔτι μᾶλλον αὐξῆσαι τὸ
καταφρονοῦν αὐτῶν βουλόμενοι θᾶττον ἢ βάδην ἀνεχώρουν
ὡς δὴ φεύγοντες ὀπίσω, τέως εἰς δρυμοὺς
ἀφίκοντο βαθεῖς, ἔνθα ὁ λοιπὸς αὐτῶν στρατὸς ὑπεκάθητο:
ἔπειθ᾽ ὑποστρέψαντες ἐχώρουν τοῖς διώκουσιν
ὁμόσε, καὶ οἱ ἐκ τοῦ δρυμοῦ μέγα ἀλαλάξαντες ἵενται
<note n="20" place="unspecified" anchored="yes" /> ἐπ᾽ αὐτούς. <milestone unit="section" n="3" />ἀσυντάκτοις δ᾽ ἀνθρώποις καὶ τεταραγμένοις <milestone unit="reiskpage" n="946" />
καὶ ὑπὸ τοῦ δρόμου συγκεκομμένοις τὰ πνεύματα
πολλοὶ καὶ σὺν κόσμῳ ἐπελθόντες, καταβάλλουσί τε
τοὺς ὁμόσε χωροῦντας καὶ τοὺς λοιποὺς εἰς φυγὴν
ὁρμήσαντας ὑποτεμόμενοι τὰς εἰς τὴν πόλιν φερούσας
ὁδοὺς εἰς ὀρεινήν τινα κατακλείουσι ῥάχιν ἔρημον.
θέμενοι δὲ πλησίον αὐτῶν τὰ ὅπλα: νὺξ γὰρ ἤδη
<pb id="v.2p.203" />
κατελάμβανε: φυλακὰς ἐποιοῦντο δι᾽ ὅλης νυκτός, ἵνα
μὴ λάθοιεν σφᾶς ἀποδράντες. <milestone unit="section" n="4" />ὡς δ᾽ εἰς τὴν Ῥώμην 
τὸ πάθος ἀπηγγέλθη ταραχή τ᾽ ἦν πολλὴ καὶ δρόμος
ἐπὶ τὰ τείχη καὶ δέος ἁπάντων, μὴ διὰ νυκτὸς εἰς τὴν
πόλιν ἔλθοιεν οἱ πολέμιοι τῷ κατορθώματι ἐπαρθέντες, 
τῶν τ᾽ ἀπολωλότων οἶκτος καὶ τῶν περιλειπομένων
ἔλεος, ὡς ἀναρπασθησομένων αὐτίκα μάλα δι᾽ ἀπορίαν
τῶν ἀναγκαίων, εἰ μή τις αὐτοῖς ἐπικουρία ἔλθοι ταχεῖα.
<milestone unit="section" n="5" />ἐκείνην μὲν οὖν τὴν νύκτα πονηρὰς ἔχοντας τὰς ψυχὰς 
ἄγρυπνοι διῆγον: τῇ δ᾽ ἑξῆς ἡμέρᾳ πάντας τοὺς ἐν 
<milestone unit="reiskpage" n="947" />ἀκμῇ καθοπλίσας ὁ ἕτερος τῶν ὑπάτων Μενήνιος ἦγεν
ἐπικούρους τοῖς ἐν τῷ ὄρει κόσμον καὶ τάξιν φυλάττοντας.
ἰδόντες δ᾽ αὐτοὺς οἱ Σαβῖνοι προσιόντας οὐκέτι
παρέμειναν, ἀλλ᾽ ἀναστήσαντες τὸν αὑτῶν στρατὸν
ἦγον ἀπὸ τοῦ ὄρους ἀποχρῆν οἰόμενοι σφίσι τὴν 
παροῦσαν εὐτυχίαν: καὶ οὐ πολὺν ἔτι διατρίψαντες
χρόνον ἀπῄεσαν ἐπὶ τὰ σφέτερα σὺν αὐχήματι μεγάλῳ
βοσκημάτων τε καὶ ἀνδραπόδων καὶ χρημάτων ἀφθόνους
ἄγοντες ὠφελείας.
</p></div2>

<div2 type="chapter" n="45" org="uniform" sample="complete">
<p><milestone unit="section" n="1" />
Ῥωμαῖοι δ᾽ ἀγανακτοῦντες ἐπὶ τῇ συμφορᾷ 
καὶ τὸν ἕτερον τῶν ὑπάτων Ποστόμιον ἐν αἰτίαις
ἔχοντες ἔγνωσαν ἁπάσαις δυνάμεσι στρατεύειν
κατὰ τάχος ἐπὶ τὴν Σαβίνων γῆν, τήν τε ἧτταν αἰσχρὰν
καὶ ἀνέλπιστον γενομένην ἐπανορθῶσαι προθυμούμενοι,
καὶ ἐπὶ τῇ νεωστὶ ἀφικομένῃ παρὰ τῶν πολεμίων 
πρεσβείᾳ πολλὴν ὕβρις ἐχούσῃ καὶ αὐθάδειαν ἀχθόμενοι.
<pb id="v.2p.204" />
<milestone unit="section" n="2" />ὡς γὰρ δὴ κρατοῦντες ἤδη καὶ δίχα πόνου
τὴν Ῥώμην αἱρήσοντες <add>αὐτῶν</add> μὴ βουλομένων τὰ κελευόμενα <milestone unit="reiskpage" n="948" />
ποιεῖν, Ταρκυνίοις τε διδόναι τὴν κάθοδον
ἐκέλευον καὶ τῆς ἡγεμονίας σφίσι παραχωρεῖν πολιτείαν
τε καταστήσασθαι καὶ νόμους, οὓς ἂν οἱ κεκρατηκότες
τάξωσιν. ἀποκρινάμενοι δὲ τοῖς πρεσβευταῖς
ἀπαγγέλλειν πρὸς τὸ κοινόν, ὅτι Ῥωμαῖοι κελεύουσι
Σαβίνους ὅπλα τ᾽ ἀποθέσθαι καὶ παραδοῦναι σφίσι
τὰς πόλεις ὑπηκόους τ᾽ εἶναι πάλιν, ὥσπερ πρότερον
ἦσαν, ταῦτα δὲ ποιήσαντας <del status="unremarkable">αὐτοὺς</del> ἥκειν τότε περὶ
ὧν ἠδίκησαν ἢ κατέβλαψαν αὐτοὺς ἐν ταῖς πρότερον
εἰσβολαῖς δεησομένους, εἰ βούλονται τυχεῖν εἰρήνης
καὶ φιλίας: ἐὰν δὲ μὴ ποιῶσι τὰ κελευόμενα προσδέχεσθαι
τὸν πόλεμον ἥξοντα ἐπὶ τὰς πόλεις αὐτῶν
<note n="15" place="unspecified" anchored="yes" /> οὐκ εἰς μακράν. <milestone unit="section" n="3" />τοιαῦτα ἐπιταχθέντες τε καὶ ἐπιτάξαντες
ἀλλήλοις, ἐπειδὴ πᾶσιν ἐξηρτύσαντο τοῖς εἰς
τὸν ἀγῶνα ἐπιτηδείοις, ἐξῆγον τὰς δυνάμεις, Σαβῖνοί <milestone unit="reiskpage" n="949" />
τε τὴν κρατίστην ἐξ ἁπάσης πόλεως νεότητα ὅπλοις
ἐκπρεπέσι κεκοσμημένην ἐπαγόμενοι, Ῥωμαῖοί τε πᾶσαν
τὴν δύναμιν τήν τε κατὰ πόλιν καὶ τὴν ἐν τοῖς φρουρίοις
ἀναλαβόντες, ἱκανοὺς οἰόμενοι τοὺς ὑπὲρ τὴν
στρατεύσιμον ἡλικίαν γεγονότας καὶ τὸν οἰκετικὸν
ὄχλον τήν τε πόλιν καὶ τὰ ἐπὶ τῆς χώρας ἐρύματα
φυλάττειν. <milestone unit="section" n="4" />καὶ συνελθόντες ὁμόσε τίθενται τοὺς χάρακας
<pb id="v.2p.205" />
ἀμφότεροι μικρὸν ἀπέχοντας ἀλλήλων Ἠρήτου
πόλεως, ἣ τοῦ Σαβίνων ἐστὶν ἔθνους, οὐ πρόσω.
</p></div2>

<div2 type="chapter" n="46" org="uniform" sample="complete">
<p><milestone unit="section" n="1" />
ὡς δὲ συνεῖδον ἀμφότεροι τὰ τῶν πολεμίων
πράγματα, τῷ τε μεγέθει τῶν στρατοπέδων
εἰκάσαντες καὶ παρ᾽ αἰχμαλώτων ἀκούσαντες, τοῖς μὲν 
Σαβίνοις θάρσος παρέστη καὶ καταφρόνησις τῆς τῶν
πολεμίων ὀλιγότητος, τοῖς δὲ Ῥωμαίοις δέος πρὸς τὸ
τῶν ἀντιπολεμούντων πλῆθος: ἐθάρρησαν δὲ καὶ <add>οὐ</add>
μικρὰς ἐλπίδας ὑπὲρ τῆς νίκης ἔλαβον ἄλλων τε σημείων
γενομένων σφίσι θεοπέμπτων καὶ δὴ καὶ τελευταίου 
φάσματος, ὅτε παρατάττεσθαι ἔμελλον, τοιοῦδε.
<milestone unit="section" n="2" /><milestone unit="reiskpage" n="950" />ἐκ τῶν καταπεπηγμένων παρὰ ταῖς σκηναῖς ὑσσῶν: 
ἔστι δὲ ταῦτα βέλη Ῥωμαίων, ἃ συνιόντες εἰς χεῖρας
ἐξακοντίζουσι, ξύλα προμήκη τε καὶ χειροπλήθη τριῶν
οὐχ ἧττον ποδῶν σιδηροῦς ὀβελίσκους ἔχοντα προὔχοντας 
κατ᾽ εὐθεῖαν ἐκ θατέρου τῶν ἄκρων, μετρίοις
ἀκοντίοις ἴσα σὺν τῷ σιδήρῳ: ἐκ τούτων δὴ τῶν ὑσσῶν
περὶ τοῖς ἄκροις τῶν ὀβελίσκων φλόγες ἀνήπτοντο,
καὶ δι᾽ ὅλου τοῦ στρατοπέδου τὸ σέλας ἦν, ὥσπερ ἀπὸ
<milestone unit="section" n="3" />λαμπάδων, καὶ κατέσχε τῆς νυκτὸς ἐπὶ πολύ. ἐκ τούτου 
κατέλαβον τοῦ φάσματος, ὥσπερ οἱ τερατοσκόποι
ἀπέφαινον καὶ πᾶσιν ἀνθρώποις συμβαλεῖν οὐ χαλεπὸν
ἦν, ὅτι νίκην αὐτοῖς ταχεῖαν καὶ λαμπρὰν σημαίνει
τὸ δαιμόνιον, ἐπειδήπερ ἅπαν εἴκει <add>τῷ</add> πυρὶ καὶ
οὐδὲν ὅ τι οὐχ ὑπὸ τοῦ πυρὸς διαφθείρεται. τοῦτο 
δ᾽ ὅτι ἐκ τῶν ἀμυντηρίων αὐτοῖς ὅπλων ἀνήφθη, μετὰ
<pb id="v.2p.206" />
πολλοῦ θάρσους προῄεσαν ἐκ τοῦ χάρακος καὶ συρράξαντες
τοῖς Σαβίνοις ἐμάχοντο πολλαπλασίοις ἐλάττους <milestone unit="reiskpage" n="951" />
ἐν τῷ θαρρεῖν τὸ πιστὸν ἔχοντες: καὶ ἡ ἐμπειρία δὲ
σὺν τῷ φιλοπόνῳ πολλὴ αὐτοῖς παροῦσα παντὸς ἐπήγετο
<note n="5" place="unspecified" anchored="yes" /> δεινοῦ καταφρονεῖν. <milestone unit="section" n="4" />πρῶτος μὲν οὖν ὁ Ποστόμιος
τὸ εὐώνυμον ἔχων κέρας ἀναλύσασθαι τὴν προτέραν
ἧτταν προθυμούμενος τὸ δεξιὸν τῶν πολεμίων
ἐξωθεῖ κέρας πρόνοιαν οὐδεμίαν τῆς, ἑαυτοῦ ψυχῆς
παρὰ τὸ νικᾶν ποιούμενος, ἀλλ᾽ ὥσπερ οἱ μεμηνότες
καὶ θανατῶντες εἰς μέσους τοὺς πολεμίους ῥιπτῶν
ἑαυτόν: ἔπειτα καὶ οἱ σὺν τῷ Μενηνίῳ θάτερον ἔχοντες
κέρας κάμνοντες ἤδη καὶ ἐξωθούμενοι τῆς στάσεως,
ὡς ἔμαθον, ὅτι νικῶσι τοὺς κατὰ σφᾶς οἱ τοῦ Ποστομίου,
θαρρήσαντες εἰς ἀντίπαλα χωροῦσι: καὶ γίνεται
τῶν κεράτων ἀμφοτέρων τοῖς Σαβίνοις ἐκκλινάντων
τροπὴ παντελής. <milestone unit="section" n="5" />οὐδὲ γὰρ οἱ ἐν μέσῃ τῇ φάλαγγι
ταχθέντες ἐψιλωμένων τῶν ἄκρων ἔτι παρέμειναν, ἀλλ᾽
ὑπὸ τῆς ἵππου τῆς Ῥωμαϊκῆς ἐξελαυνούσης κατὰ τέλη
βιασθέντες ἀνεστάλησαν. φυγῆς δὲ πάντων γενομένης
ἐπὶ τοὺς χάρακας ἀκολουθήσαντες οἱ Ῥωμαῖοι καὶ <milestone unit="reiskpage" n="952" />
συνεισπεσόντες ἀμφότερα λαμβάνουσιν αὐτῶν τὰ ἐρύματα.
τοῦ δὲ μὴ πανσυδὶ τὸν τῶν πολεμίων διαφθαρῆναι
στρατὸν ἥ τε νὺξ αἰτία ἐγένετο καὶ τὸ ἐν
οἰκείᾳ γῇ τὸ πάθος αὐτοῖς συμβῆναι: ῥᾷον γὰρ οἱ
<pb id="v.2p.207" />
φεύγοντες ἐπὶ τὰ σφέτερα ἐσώζοντο δι᾽ ἐμπειρίαν τῶν τόπων.
</p></div2>

<div2 type="chapter" n="47" org="uniform" sample="complete">
<p><milestone unit="section" n="1" />
τῇ δ᾽ ἑξῆς ἡμέρᾳ καύσαντες τοὺς
ἑαυτῶν νεκροὺς οἱ ὕπατοι καὶ τὰ σκῦλα συλλέξαντες:
ἑάλω δέ τινα καὶ ἀπὸ τῶν ζώντων ῥιπτούντων ἐν τῇ 
φυγῇ τὰ ὅπλα: ἄνδρας τ᾽ αἰχμαλώτους ἄγοντες, οὓς
ἔλαβον οὐκ ὀλίγους καὶ χρήματα, χωρὶς ὧν οἱ στρατιῶται
διήρπασαν: τούτων δὲ διαπραθέντων δημοσίᾳ
τὰς κατ᾽ ἄνδρα γενομένας εἰσφοράς, αἷς ἔστειλαν τοὺς
στρατιώτας, ἅπαντες ἐκομίσαντο: <del status="unremarkable">καὶ</del> ἀπῄεσαν ἐπ᾽ 
<milestone unit="section" n="2" />οἴκου λαμπροτάτην ἀνῃρημένοι νίκην. καὶ θριάμβοις 
ὑπὸ τῆς βουλῆς ἐκοσμοῦντο ἀμφότεροι, Μενήνιος μὲν
τῷ μείζονι καὶ τιμιωτέρῳ, παρεμβεβηκὼς ἐφ᾽ ἁρματίου
<milestone unit="reiskpage" n="953" />δίφρου βασιλικοῦ, Ποστόμιος δὲ τῷ ἐλάσσονι καὶ ὑποδεεστέρῳ,
ὃν καλοῦσιν οὐαστήν, παρεγκλίναντες τοὔνομα 
Ἑλληνικὸν ὑπάρχον εἰς τἀσαφές. τὸ γὰρ πρῶτον
εὐαστὴς <del status="unremarkable">οὔτως</del> ἀπὸ τοῦ συμβεβηκότος ἐλέγετο, ὡς
αὐτός τ᾽ εἰκάζω καὶ ἐν πολλαῖς εὑρίσκω γραφαῖς ἐπιχωρίοις
φερόμενον. <milestone unit="section" n="3" />τότε δὲ πρῶτον, ὡς Λικίννιος 
ἱστορεῖ, τοῦτον ἐξευρούσης τὸν θρίαμβον τῆς βουλῆς. 
<milestone unit="reiskpage" n="954" />διαφέρει δὲ θατέρου πρῶτον μέν, ὅτι πεζὸς εἰσέρχεται
μετὰ τῆς στρατιᾶς προηγούμενος ὁ τὸν οὐαστὴν κατάγων
<pb id="v.2p.208" />
θρίαμβον, ἀλλ᾽ οὐκ ἐφ᾽ ἅρματος ὥσπερ ἐκεῖνος:
ἔπειθ᾽ ὅτι οὐ τὴν ποικίλην καὶ χρυσόσημον ἀμφιέννυται
στολήν, ᾗ κοσμεῖται ὁ ἕτερος, οὐδὲ τὸν χρυσοῦν
ἔχει στέφανον, ἀλλὰ περιπόρφυρον λευκὴν περιβέβληται
τήβενναν, τὸ ἐπιχώριον τῶν ὑπάτων τε καὶ στρατηγῶν
φόρημα, στέφανον δ᾽ ἐπίκειται δάφνης, μεμείωται
δὲ καὶ τοῦ σκήπτρου τῇ φορήσει παρὰ τὸν ἕτερον,
<milestone unit="section" n="4" />τὰ δ᾽ ἄλλα πάντα ταὐτὰ ἔχει. αἴτιον δὲ τῷ ἀνδρὶ
<del status="unremarkable">Ποστομίῳ</del> τῆς ἐλάττονος τιμῆς ἐγένετο, καίτοι λαμπροτάτῳ <milestone unit="reiskpage" n="955" />
πάντων γενομένῳ κατὰ τὴν μάχην, τὸ πρότερον
πταῖσμα ἐν τῇ ἐπιδρομῇ μέγα καὶ σὺν αἰσχύνῃ
γενόμενον, ἐξ οὗ τῆς τε δυνάμεως πολλοὺς ἀπώλεσε
καὶ αὐτὸς ὀλίγου ἐδέησε σὺν τοῖς περιλειφθεῖσιν ἐκ
τῆς τροπῆς αἰχμάλωτος γενέσθαι.
</p></div2>

<div2 type="chapter" n="48" org="uniform" sample="complete">
<p><milestone unit="section" n="1" />
ἐπὶ δὲ τῆς τούτων ἀρχῆς Πόπλιος
Οὐαλέριος Ποπλικόλας ἐπικαλούμενος νοσήσας ἐτελεύτα,
κράτιστος τῶν τότε Ῥωμαίων κατὰ πᾶσαν ἀρετὴν
νομισθείς. τὰ μὲν οὖν ἄλλα τοῦ ἀνδρὸς ἔργα, δι᾽ ἃ θαυμάζεσθαί τε καὶ μνήμης τυγχάνειν ἄξιός ἐστιν,
οὐδὲν δέομαι λέγειν: ἐν ἀρχῇ γὰρ τοῦ λόγου τοῦδε
τὰ πολλὰ εἴρηται: ὃ δ᾽ ἁπάντων ἐστὶ τῶν τοῦ ἀνδρὸς
ἐγκωμίων θαυμασιώτατον καὶ οὔπω τέτευχε λόγου,
τοῦτ᾽ οἴομαι δεῖν μὴ παρελθεῖν, παντὸς μάλιστα νομίζων
τοῦτο προσήκειν τοῖς γράφουσιν ἱστορίας, μὴ <milestone unit="reiskpage" n="956" />
μόνον τὰς πολεμικὰς πράξεις τῶν ἐπισήμων ἡγεμόνων
<pb id="v.2p.209" />
διεξιέναι, μηδ᾽ εἴ τι πολίτευμα καλὸν καὶ σωτήριον
ταῖς πόλεσιν ἀπεδείξαντο ἐξευρόντες, ἀλλὰ καὶ τοὺς
βίους αὐτῶν, εἰ μέτριοι καὶ σώφρονες καὶ μένοντες
ἐπὶ τοῖς πατρίοις ἐπιτηδεύμασι διετέλεσαν, ἐπιδείκνυσθαι. <milestone unit="section" n="2" />ἐκεῖνος τοίνυν ὁ ἀνὴρ συγκαταλύσας μὲν τοὺς 
βασιλεῖς ἐν τοῖς πρώτοις τέτταρσι πατρικίοις καὶ δημεύσας
αὐτῶν τὰς ὑπάρξεις, τετράκις δὲ τῆς ὑπατικῆς
ἐξουσίας γενόμενος κύριος, μεγίστους δὲ δύο νικήσας
πολέμους καὶ θριάμβους καταγαγὼν ἀπ᾽ ἀμφοτέρων,
τὸν μὲν πρῶτον ἀπὸ τοῦ Τυρρηνῶν ἔθνους, τὸν δὲ 
δεύτερον ἀπὸ Σαβίνων, τοιαύτας ἀφορμὰς χρηματισμοῦ
λαβών, ἃς οὐδεὶς ἂν ὡς αἰσχρὰς καὶ ἀδίκους διέβαλεν,
οὐχ ἑάλω τῇ πάντας ἀνθρώπους καταδουλουμένῃ καὶ
ἀσχημονεῖν ἀναγκαζούσῃ φιλοχρηματίᾳ: ἀλλ᾽ ἐπὶ τῇ
μικρᾷ καὶ πατροπαραδότῳ διέμενεν οὐσίᾳ σώφρονα 
<milestone unit="reiskpage" n="957" />καὶ αὐτάρκη καὶ πάσης ἐπιθυμίας κρείττονα βίον ζῶν,
καὶ παῖδας ἐπὶ τοῖς ὀλίγοις χρήμασιν ἐθρέψατο τοῦ
γένους ἀξίους, καὶ δῆλον ἐποίησεν ἅπασιν, ὅτι πλούσιός
ἐστιν οὐχ ὁ πολλὰ κεκτημένος, ἀλλ᾽ ὁ μικρῶν
δεόμενος. <milestone unit="section" n="3" />πίστις δ᾽ ἀκριβὴς καὶ ἀναμφίλεκτος τῆς 
αὐταρκείας τοῦ ἀνδρός, ἣν ἀπεδείξατο παρὰ πάντα
τὸν τοῦ βίου χρόνον, ἡ μετὰ τὸν θάνατον αὐτοῦ φανεῖσα
ἀπορία. οὐδὲ γὰρ αὐτὰ τὰ εἰς τὴν ἐκκομιδὴν
τοῦ σώματος καὶ ταφήν, ὧν ἀνδρὶ προσήκει τηλικούτῳ
τυχεῖν, ἀρκοῦντα ἐν τοῖς ὑπάρχουσι κατέλιπεν: ἀλλ᾽ 
ἐμέλλησαν αὐτὸν οἱ συγγενεῖς φαύλως πως καὶ ὡς ἕνα
<pb id="v.2p.210" />
τῶν ἐπιτυχόντων ἐκκομίσαντες ἐκ τῆς πόλεως καίειν
τε καὶ θάπτειν: ἡ μέντοι βουλὴ μαθοῦσα ὡς εἶχεν
αὐτοῖς τὰ πράγματα <del status="unremarkable">ἀπόρως</del>, ἐκ τῶν δημοσίων ἐψηφίσατο
χρημάτων ἐπιχορηγηθῆναι τὰς εἰς τὴν ταφὴν <milestone unit="reiskpage" n="958" />
δαπάνας, καὶ χωρίον, ἔνθα ἐκαύθη καὶ ἐτάφη, μόνῳ
τῶν μέχρις ἐμοῦ γενομένων ἐπιφανῶν ἀνδρῶν ἐν τῇ
πόλει σύνεγγυς τῆς ἀγορᾶς ἀπέδειξεν ὑπ᾽ Οὐελίας: καὶ
ἔστιν ὥσπερ ἱερὸν τοῦτο τοῖς ἐξ ἐκείνου τοῦ γένους
ἐνθάπτεσθαι ἀνειμένον, παντὸς πλούτου καὶ πάσης
βασιλείας κρεῖττον ἀγαθόν, εἴ τις μὴ ταῖς ἐπονειδίστοις
ἡδοναῖς μετρεῖ τὴν εὐδαιμονίαν, ἀλλὰ τῷ καλῷ.
<milestone unit="section" n="4" />Οὐαλέριος μὲν δὴ Ποπλικόλας οὐθὲν ἔξω τῆς εἰς
τἀναγκαῖα δαπάνης κτήσασθαι προελόμενος, ὡς τῶν
πολυχρημάτων τις βασιλέων λαμπραῖς ὑπὸ τῆς πόλεως
ἐκοσμήθη ταφαῖς: καὶ αὐτὸν Ῥωμαίων αἱ γυναῖκες
ἅπασαι συνειπάμεναι τὸν αὐτὸν τρόπον ὥσπερ Ἰούνιον
Βροῦτον ἀποθέσει χρυσοῦ τε καὶ πορφύρας <add>τὸν</add>
ἐνιαύσιον ἐπένθησαν χρόνον, ὡς ἔθος αὐταῖς ἐστι <milestone unit="reiskpage" n="959" />
πενθεῖν ἐπὶ τοῖς ἀναγκαίοις τῶν συγγενῶν κήδεσι.
</p></div2>

<div2 type="chapter" n="49" org="uniform" sample="complete">
<p><milestone unit="section" n="1" />
μετὰ δὲ τὸν ἐνιαυτὸν ἐκεῖνον ὕπατοι
καθίστανται Σπόριος Κάσσιος Οὐεκελλῖνος ἐπικαλούμενος
καὶ Ὀπίτωρ Οὐεργίνιος Τρικάτος. ἐφ᾽ ὧν
ὁ πρὸς Σαβίνους πόλεμος ὑπὸ θατέρου τῶν ὑπάτων
Σπορίου κατελύθη μάχης ἰσχυρᾶς γενομένης οὐ μακρὰν
τῆς Κυριτῶν πόλεως: ἐξ ἧς ἀπέθανον μὲν ἀμφὶ τοὺς
<pb id="v.2p.211" />
μυρίους καὶ τριακοσίους Σαβίνων, αἰχμάλωτοι δ᾽ ἐλήφθησαν
ὀλίγον ἀποδέοντες τετρακισχιλίων. <milestone unit="section" n="2" />ταύτῃ τῇ 
συμφορᾷ τελευταίᾳ πληγέντες οἱ Σαβῖνοι πρέσβεις
ἀπέστειλαν ὡς τὸν ὕπατον διαλεξομένους περὶ φιλίας.
ἀναβαλλομένου δ᾽ αὐτοὺς ἐπὶ τὴν βουλὴν τοῦ Κασσίου, 
παραγενηθέντες εἰς Ῥώμην σὺν πολλῇ δεήσει μόλις
εὑρίσκονται διαλλαγὰς καὶ κατάλυσιν τοῦ πολέμου,
σῖτόν τε τῇ στρατιᾷ δόντες, ὅσον ἐπέταξε Κάσσιος καὶ
<milestone unit="reiskpage" n="960" />ἀργύριόν τι τακτὸν κατ᾽ ἄνδρα καὶ γῆς πεφυτευμένης
πλέθρα μύρια. <milestone unit="section" n="3" />Σπόριος μὲν δὴ Κάσσιος θρίαμβον ἐκ 
τοῦ πολέμου τοῦδε κατήγαγεν: ὁ δ᾽ ἕτερος τῶν ὑπάτων
Οὐεργίνιος ἐπὶ τὴν Καμαριναίων πόλιν ἐστράτευσεν
μὲν ἀφεστῶσαν ἀπὸ τῆς Ῥωμαίων συμμαχίας
κατὰ τόνδε τὸν πόλεμον, ἄγων τὴν ἡμίσειαν τῆς ἑτέρας
στρατιᾶς, φράσας δ᾽ οὐδενί, ποῖ μέλλει πορεύεσθαι καὶ 
διὰ νυκτὸς ἀνύσας τὴν ὁδόν, ἵνα ἀπαρασκεύοις καὶ μὴ
<milestone unit="section" n="4" />προειδόσι τὴν ἔφοδον τοῖς ἔνδον ἐπιθῆται: ὅπερ καὶ 
συνέβη. γενόμενος γὰρ πλησίον τοῦ τείχους ἅπαντας
ἔλαθεν ἄρτι τῆς ἡμέρας διαυγούσης, καὶ πρὶν ἢ καταστρατοπεδεύεσθαι
κριοὺς προσέφερε καὶ κλίμακας καὶ 
πάσῃ πολιορκίας ἐχρῆτο ἰδέᾳ. τῶν δὲ Καμαριναίων
καταπλαγέντων τὸ αἰφνίδιον τῆς παρουσίας αὐτοῦ καὶ
τῶν μὲν ἀνοίγειν τὰς πύλας καὶ δέχεσθαι τὸν ὕπατον
ἀξιούντων, τῶν δ᾽ ἀμύνεσθαι πάσῃ δυνάμει καὶ μὴ
παριέναι τοὺς πολεμίους εἴσω, ἐν ᾧ τὸ ταραττόμενόν 
<pb id="v.2p.212" />
τε καὶ στασιάζον αὐτῶν ἐπεκράτει, τὰς πύλας ἐκκόψας <milestone unit="reiskpage" n="961" />
καὶ τὰ βραχύτατα τῶν ἐρυμάτων κλίμαξι καταλαβόμενος
κατὰ κράτος εἰλήφει τὴν πόλιν. ἐκείνην μὲν οὖν
τὴν ἡμέραν καὶ τὴν ἐπιοῦσαν νύκτα φέρειν τε καὶ
<milestone unit="section" n="5" />ἄγειν τὰ χρήματα τοῖς σφετέροις ἐφῆκε: τῇ δ᾽ ἑξῆς
συναχθῆναι τοὺς αἰχμαλώτους εἰς ἓν χωρίον κελεύσας
τοὺς μὲν βουλεύσαντας τὴν ἀπόστασιν ἅπαντας ἀπέκτεινε,
τὸν δ᾽ ἄλλον ὄχλον ἀπέδοτο, τὴν δὲ πόλιν κατέσκαψεν.
</p></div2>

<div2 type="chapter" n="50" org="uniform" sample="complete">
<p><milestone unit="section" n="1" />
ἐπὶ δὲ τῆς ἑβδομηκοστῆς ὀλυμπιάδος, ἣν ἐνίκα
στάδιον Νικέας Λοκρὸς ἐξ Ὀποῦντος, ἄρχοντος Ἀθήνησι
Σμύρου, παραλαμβάνουσι τὴν ὕπατον ἀρχὴν Πόστομος
Κομίνιος καὶ Τῖτος Λάρκιος: ἐφ᾽ ὧν ἀπέστησαν
αἱ Λατίνων πόλεις ἀπὸ τῆς Ῥωμαίων φιλίας,
Ὀκταουΐου Μαμιλίου τοῦ κηδεύσαντος Ταρκυνίῳ τοὺς
ἐπιφανεστάτους ἐξ ἑκάστης πόλεως, τοὺς μὲν ὑποσχέσεσι
δώρων, τοὺς δὲ δεήσεσι πείσαντος συμπρᾶξαι τοῖς <milestone unit="reiskpage" n="962" />
<milestone unit="section" n="2" />φυγάσι τὴν κάθοδον. καὶ γίνεται κοινὴ τῶν συναγομένων
εἰς Φερεντῖνον ἀγορὰ πλὴν μιᾶς τῆς Ῥωμαίων
πόλεως: ταύτῃ γὰρ οὐκ ἐπήγγειλαν μόνῃ παρεῖναι,
καθάπερ εἰώθεσαν: ἐν ᾗ ψῆφον ἐνεγκεῖν ἔδει τὰς πόλεις
περὶ τοῦ πολέμου καὶ στρατηγοὺς ἀποδεῖξαι καὶ
<milestone unit="section" n="3" />περὶ τῶν ἄλλων βουλεύσασθαι παρασκευῶν. ἐτύγχανε
δὲ κατὰ τὸν χρόνον τοῦτον ἀπεσταλμένος ὑπὸ Ῥωμαίων
πρεσβευτὴς Μάρκος Οὐαλέριος ἀνὴρ ὑπατικὸς
εἰς τὰς ὁμόρους πόλεις δεησόμενος αὐτῶν μηδὲν νεωτερίζειν:
<pb id="v.2p.213" />
ἐλῄστευον γὰρ ἐξ αὐτῶν τινες τοὺς ὁμοτέρμονας
ἀγροὺς ὑπὸ τῶν δυνατῶν ἀποστελλόμενοι καὶ
πολλὰ τοὺς γεωργοὺς τῶν Ῥωμαίων ἔβλπτον: ὃς
ἐπειδὴ τὴν κοινὴν σύνοδον ἔγνω τῶν πόλεων γιγνομένην
ἐπὶ τῷ διενεγκεῖν ἁπάσας τὴν περὶ τοῦ πολέμου 
ψῆφον, ἐλθὼν ἐπὶ τὸν σύλλογον καὶ λόγον αἰτησάμενος
παρὰ τῶν προέδρων ἔλεξεν, ὅτι πεμφθείη μὲν
ὑπὸ τῆς πόλεως πρεσβευτὴς πρὸς τὰς ἀποστελλούσας
<milestone unit="reiskpage" n="963" />τὰ λῃστήρια πόλεις δεησόμενος αὐτῶν τοὺς ἐνόχους
τοῖς ἀδικήμασιν ἐξευρούσας ἐκδοῦναι σφίσι τιμωρίας 
ὑφέξοντας κατὰ τὸν νόμον, ὃν ἐν ταῖς συνθήκαις ὥρισαν,
ὅτε συνετίθεντο τὴν φιλίαν, καὶ τὸ λοιπὸν ἀξιώσων
φυλάττειν, ἵνα μηδὲν ἁμάρτημα γένηται κοινόν,
ὃ διαστήσει τήν τε φιλίαν αὐτῶν καὶ τὴν συγγένειαν.
<milestone unit="section" n="4" />ὁρῶν δ᾽ ἁπάσας συνεληλυθυίας τὰς πόλεις ἐπὶ τῷ 
κατὰ Ῥωμαίων πολέμῳ καὶ τοῦτ᾽ ἐκ πολλῶν μὲν καὶ
ἄλλων καταλαμβανόμενος, μάλιστα δ᾽ ὅτι Ῥωμαίοις μόνοις
οὐ παρήγγειλαν ἐπὶ τὴν ἀγορὰν παρεῖναι, γεγραμμένον
ἐν ταῖς συνθήκαις ἁπάσας παρεῖναι τὰς
πόλεις ταῖς κοιναῖς ἀγοραῖς, ὅσαι τοῦ Λατίνων εἰσὶ 
γένους, παραγγειλάντων αὐταῖς τῶν προέδρων, θαυμάζειν,
τί δήποτε παθόντες ἢ τί κατηγορεῖν ἔχοντες
τῆς πόλεως οἱ σύνεδροι μόνην οὐ παρέλαβον ἐκείνην
ἐπὶ τὸν σύλλογον, ἣν πρώτην τε πασῶν ἔδει παρεῖναι
<milestone unit="reiskpage" n="964" />καὶ πρώτην ἐρωτᾶσθαι γνώμην ἡγεμονίαν ἔχουσαν τοῦ 
ἔθνους, ἧς ἔτυχε παρ᾽ αὐτῶν ἑκόντων ἀντὶ πολλῶν
καὶ μεγάλων εὐεργεσιῶν.
<pb id="v.2p.214" />
</p></div2>

<div2 type="chapter" n="51" org="uniform" sample="complete">
<p><milestone unit="section" n="1" />
μετὰ τοῦτον Ἀρικηνοί τε λόγον αἰτησάμενοι
κατηγόρουν τῶν Ῥωμαίων, ὅτι τὸν Τυρρηνικὸν πόλεμον
ἐπήγαγον σφίσιν ὄντες συγγενεῖς καὶ παρέσχον
ὅσον ἐφ᾽ ἑαυτοῖς ἁπάσας τὰς Λατίνων πόλεις ὑπὸ
Τυρρηνῶν τὴν ἐλευθερίαν ἀφαιρεθῆναι: καὶ Ταρκύνιος
ὁ βασιλεὺς ἀνανεούμενος τὰς γενομένας αὐτῷ
πρὸς τὸ κοινὸν τῶν πόλεων συνθήκας περὶ φιλίας τε
καὶ συμμαχίας, ἠξίου τὰς πόλεις ἐμπεδοῦν τοὺς ὅρκους,
κατάγειν δ᾽ αὐτὸν ἐπὶ τὴν ἀρχήν: Καμαριναίων τε
καὶ Φιδηναίων φυγάδες, οἱ μὲν τὴν ἅλωσιν καὶ τὴν
φυγὴν τῆς πατρίδος, οἱ δὲ τὸν ἀνδραποδισμὸν καὶ
τὴν κατασκαφὴν ὀδυρόμενοι, παρεκάλουν αὐτοὺς εἰς
τὸν πόλεμον. <milestone unit="section" n="2" />τελευταῖος δὲ πάντων ὁ Ταρκυνίου κηδεστὴς
Μαμίλιος μέγιστον ἐν τοῖς τότε χρόνοις παρὰ
τοῖς Λατίνοις δυνάμενος ἀναστὰς μακρὰν κατὰ τῆς
πόλεως διεξῆλθε δημηγορίαν. ἀπολογουμένου δὲ πρὸς
ἅπαντα τοῦ Οὐαλερίου καὶ δοκοῦντος περιεῖναι τοῖς
δικαίοις, ἐκείνην μὲν τὴν ἡμέραν εἰς τὰ κατηγορήματα <milestone unit="reiskpage" n="965" />
καὶ τὰς ἀπολογίας ἀναλώσαντες οὐδὲν ἐπέθηκαν τῇ
βουλῇ τέλος: τῇ δὲ κατόπιν οὐκέτι τοὺς πρεσβευτὰς
τῶν Ῥωμαίων οἱ πρόεδροι προαγαγόντες ἐπὶ τὸν σύλλογον,
ἀλλὰ Ταρκυνίῳ τε καὶ Μαμιλίῳ καὶ Ἀρικηνοῖς
καὶ τοῖς ἄλλοις τοῖς βουλομένοις τῆς πόλεως κατηγορεῖν
ἀποδόντες λόγον, ἐπειδὴ πάντων διήκουσαν ψηφίζονται
λελύσθαι τὰς σπονδὰς ὑπὸ Ῥωμαίων, καὶ τοῖς
περὶ Οὐαλέριον πρέσβεσιν ἀπόκρισιν ἔδωκαν, ὅτι τὸ
συγγενὲς ἐκείνων τοῖς ἀδικήμασι λελυκότων βουλεύσονται
<pb id="v.2p.215" />
κατὰ σχολὴν ὅντινα τρόπον αὐτοὺς ἀμύνεσθαι
χρή. <milestone unit="section" n="3" />ἐν ᾧ δὲ ταῦτ᾽ ἐπράττετο χρόνῳ, συνωμοσία 
κατὰ τῆς πόλεως ἐγένετο δούλων συχνῶν συνειπαμένων
τάς τ᾽ ἄκρας καταλαβέσθαι καὶ κατὰ πολλοὺς
ἐμπρῆσαι τόπους τὴν πόλιν. μηνύσεως δὲ γενομένης 
ὑπὸ τῶν συνειδότων <add>αἱ</add> πύλαι τ᾽ ὑπὸ τῶν ὑπάτων
εὐθὺς ἐκλείοντο, καὶ πάντα τὰ ἐρύματα τῆς πόλεως
ὑπὸ τῶν ἱππέων κατείληπτο: καὶ αὐτίκα οἱ μὲν ἐκ
<milestone unit="reiskpage" n="966" />τῶν οἰκιῶν συλληφθέντες, οἱ δ᾽ ἐκ τῶν ἀγρῶν ἀναχθέντες,
ὅσους ἀπέφαινον οἱ μηνυταὶ μετασχεῖν τῆς 
συνωμοσίας, μάστιξι καὶ βασάνοις αἰκισθέντες ἀνεσκολοπίσθησαν
ἅπαντες. ταῦτ᾽ ἐπὶ τούτων ἐπράχθη τῶν ὑπάτων.
</p></div2>

<div2 type="chapter" n="52" org="uniform" sample="complete">
<p><milestone unit="section" n="1" />
Σερουιλίου δὲ Σολπικίου Καμερινοῦ καὶ Μανίου
Τυλλίου Λόγγου τὴν ἀρχὴν παραλαβόντων Φιδηναίων 
τινὲς παρὰ Ταρκυνίων στρατιώτας μεταπεμψάμενοι
τὴν ἄκραν καταλαμβάνονται, καὶ τῶν μὴ ταὐτὰ
προαιρουμένων οὓς μὲν διαφθείραντες, οὓς δ᾽ ἐξελάσαντες,
ἀφιστᾶσιν αὖθις ἀπὸ Ῥωμαίων τὴν πόλιν:
πρεσβείας τε Ῥωμαικῆς ἀφικομένης ὥρμησαν μὲν ὡς 
πολεμίοις χρήσασθαι τοῖς ἀνδράσι, κωλυθέντες δ᾽ ὑπὸ
τῶν πρεσβυτέρων ἐξέβαλον αὐτοὺς <del status="unremarkable">ἀπὸ</del> τῆς πόλεως,
<milestone unit="section" n="2" />οὔτε δοῦναι λόγον ἀξιώσαντες οὔτε λαβεῖν. ταῦθ᾽ ἡ 
<milestone unit="reiskpage" n="967" />βουλὴ τῶν Ῥωμαίων μαθοῦσα πρὸς μὲν τὸ κοινὸν τῶν
Λατίνων οὔπω τὸν πόλεμον ἐκφέρειν πρόθυμος ἦν, 
πυνθανομένη μὴ πᾶσιν εἶναι τὰ ψηφισθέντα ὑπὸ τῶν
<pb id="v.2p.216" />
προβούλων κατὰ νοῦν, ἀλλ᾽ ἐν ἑκάστῃ πόλει τοὺς δημοτικοὺς
ἀναδύεσθαι τὸν πόλεμον, καὶ πλείους εἶναι
τοὺς ἀξιοῦντας μένειν τὰς σπονδὰς τῶν διαλελύσθαι
λεγόντων: ἐπὶ δὲ τοὺς ἐν Φιδήνῃ τὸν ἕτερον ἐψηφίσαντο
τῶν ὑπάτων Μάνιον Τύλλιον ἀποστεῖλαι στρατιὰν
ἄγοντα πολλήν: ὃς ἐπειδὴ τὴν χώραν αὐτῶν
ἐδῄωσε κατὰ πολλὴν: ὃς ἐπειδὴ τὴν χώραν αὐτῶν
ἐδῄωσε κατὰ πολλὴν ἄδειαν οὐδενὸς ὑπὲρ αὐτῆς ἀμυνομένου,
πλησίον τοῦ τείχους καταστρατοπεδευσάμενος
ἐφύλαττε μήτ᾽ ἀγορὰς εἰσάγεσθαι τοῖς ἔνδον μήτε ὅπλα
<note n="10" place="unspecified" anchored="yes" /> μήτε ἄλλην βοήθειαν μηδεμίαν. <milestone unit="section" n="3" />Φιδηναῖοι μὲν δὴ
τειχήρεις ἐγένοντο καὶ πρὸς τὰς Λατίνων ἐπρεσβεύοντο
πόλεις δεόμενοι ταχείας συμμαχίας: οἱ δὲ προεστηκότες
τῶν Λατίνων, ἀγορὰν ποιησάμενοι τῶν πόλεων,
Ταρκυνίοις τε αὖθις ἀποδόντες λόγον καὶ τοῖς παρὰ
τῶν πολιορκουμένων ἥκουσιν, ἐκάλουν τοὺς συνέδρους
εἰς ἀπόφασιν γνώμης, τίνα χρὴ πολεμεῖν Ῥωμαίοις τρόπον,
ἀπὸ τῶν πρεσβυτάτων τε καὶ ἐπιφανεστάτων ἀρξάμενοι.
<milestone unit="section" n="4" />πολλῶν δὲ ῥηθέντων λόγων καὶ περὶ αὐτοῦ <milestone unit="reiskpage" n="968" />
τοῦ πολέμου πρῶτον, εἰ δέοι αὐτὸν ἐπικυρῶσαι, οἱ μὲν
ταραχωδέστεροι τῶν συνέδρων τὸν βασιλέα κατάγειν
ἐπὶ τὴν ἀρχὴν ἠξίουν καὶ Φιδηναίοις βοηθεῖν παρῄνουν:
ἐν ἡγεμονίαις μὲν βουλόμενοι γενέσθαι στρατιωτικαῖς
καὶ πραγμάτων ἐφάψασθαι μεγάλων, μάλιστα
δ᾽ οἱ δυναστείας καὶ τυραννίδος ἐν ταῖς ἑαυτῶν πατρίσιν
ἐρῶντες, ἣν συγκατασκευάσειν αὐτοῖς Ταρκυνίους
ἐπείθοντο τὴν Ῥωμαίων ἀρχὴν ἀνακτησαμένους. οἱ δ᾽
εὐπορώτατοί τε καὶ ἐπιεικέστατοι μένειν ἐν ταῖς σπονδαῖς
ἠξίουν τὰς πόλεις καὶ μὴ προχείρως ἐπὶ τὰ ὅπλα
<pb id="v.2p.217" />
χωρεῖν: καὶ ἦσαν οὗτοι τῷ πλήθει πιθανώτατοι. <milestone unit="section" n="5" /> ἐξωθούμενοι
δὴ πρὸς τῶν παραινούντων τὴν εἰρήνην
ἄγειν οἱ τὸν πόλεμον ἐπισπεύδοντες, τοῦτό γε πείθουσι
ποιῆσαι τὴν ἐκκλησίαν τελευτῶντες, πρεσβευτὰς
εἰς Ῥώμην ἀποστεῖλαι τοὺς παρακαλέσοντας ἅμα καὶ 
συμβουλεύσοντας τῇ πόλει δέχεσθαι Ταρκυνίους καὶ
τοὺς ἄλλους φυγάδας ἐπ᾽ ἀδείᾳ καὶ ἀμνηστίᾳ, καὶ περὶ
<milestone unit="reiskpage" n="969" />τούτων ὅρκια τεμόντας τῇ πατρίῳ κοσμεῖσθαι πολιτείᾳ
καὶ τῆς Φιδηναίων πόλεως ἀπανιστάναι τὸν στρατόν,
ὡς σφῶν γε οὐχ ὑπεροψομένων συγγενεῖς καὶ φίλους 
ἀφαιρεθέντας τὴν πατρίδα: ἐὰν δὲ μηδέτερον τούτων
ὑπομείνωσι πράττειν, τότε βουλεύσεσθαι περὶ τοῦ πολέμου:
<milestone unit="section" n="6" />οὐκ ἀγνοοῦντες μέν, ὅτι τούτων οὐδέτερον ὑπομενοῦσι 
Ῥωμαῖοι, προφάσεις δὲ τῆς ἔχθρας βουλόμενοι
λαβεῖν εὐπρεπεῖς, καὶ τοὺς ἐναντιουμένους σφίσι θεραπείαις 
ἐν τῷ μεταξὺ χρόνῳ καὶ χάρισιν ἐπάξεσθαι
νομίζοντες. ταῦτα ψηφισάμενοι καὶ χρόνον ὁρίσαντες
ἐνιαύσιον Ῥωμαίοις μὲν βουλῆς, ἑαυτοῖς δὲ παρασκευῆς,
καὶ πρεσβευτὰς ἀποδείξαντες, οὓς Ταρκύνιος ἐβούλετο,
διέλυσαν τὸν σύλλογον. 
</p></div2>

<div2 type="chapter" n="53" org="uniform" sample="complete">
<p><milestone unit="section" n="1" />
διασκεδασθέντων δὲ τῶν Λατίνων κατὰ πόλεις,
ὁρῶντες οἱ περὶ Μαμίλιόν τε καὶ Ταρκύνιον,
ὅτι ταῖς σπουδαῖς ἀναπεπτώκασιν οἱ πολλοί, τὰς μὲν
ὑπερορίους ἐλπίδας ὡς οὐ πάνυ βεβαίας ἀφίεσαν:
μεταθέμενοι δὲ τὰς γνώμας τὸν πολιτικὸν καὶ ἀφύλακτον 
ἐμηχανῶντο πόλεμον ἐξ αὐτῆς ἀναστῆσαι τῆς
<pb id="v.2p.218" />
Ῥώμης, στάσιν εἰσάγοντες τοῖς πένησι πρὸς τοὺς εὐπόρους.
<milestone unit="section" n="2" />ἤδη δ᾽ ὑπεκίνει τὸ πολὺ τοῦ δημοτικοῦ μέρος <milestone unit="reiskpage" n="970" />
καὶ ἐνόσει, μάλιστα δὲ τὸ ἄπορον καὶ ὑπὸ δανείων
ἠναγκασμένον μηκέτι τὰ κράτιστα τῷ κοινῷ φρονεῖν:
οὐ γὰρ ἐμετρίαζον ἐν ταῖς ἐξουσίαις οἱ δανείζοντες,
ἀλλ᾽ εἰς δεσμοὺς τὰ τῶν ὑποχρέων ἀπῆγον σώματα
καὶ ὥσπερ ἀργυρωνήτοις αὐτοῖς ἐχρῶντο. <milestone unit="section" n="3" />ταῦτα δὴ
μαθὼν ἔπεμψεν ὁ Ταρκύνιος εἰς τὴν πόλιν ἅμα τοῖς
πρέσβεσι τῶν Λατίνων ἀνυπόπτους τινὰς ἄνδρας φέροντας
χρυσίον, οἳ συνιόντες εἰς λόγους τοῖς ἀπόροις
καὶ θρασυτάτοις, καὶ τὰ μὲν ἤδη διδόντες αὐτοῖς, τὰ
δ᾽, εἰ κατέλθοιεν οἱ βασιλεῖς, ἐπαγγελλόμενοι, πολλοὺς
πάνυ τῶν πολιτῶν διέφθειραν: καὶ γίνεται συνωμοσία
κατὰ τῆς ἀριστοκρατίας οὐ μόνον ἐλευθέρων ἀπόρων,
ἀλλὰ καὶ δούλων πονηρῶν ἐλευθερίας ἐλπίσιν ὑπαχθέντων,
οἳ διὰ τοὺς κολασθέντας ὁμοδούλους ἐν τῷ παρελθόντι
ἐνιαυτῷ δυσμενῶς καὶ ἐπιβούλως διακείμενοι <milestone unit="reiskpage" n="971" />
πρὸς τοὺς δεσπότας, ἀπιστούμενοί τε ὑπ᾽ αὐτῶν καὶ
ἐν ὑποψίαις ὄντες ὡς καὶ αὐτοὶ σφίσιν ἐπιθησόμενοί
ποτε εἰ καιρὸν λάβοιεν, ἄσμενοι τοῖς παρακαλοῦσι πρὸς
τὴν ἐπίθεσιν ὑπήκουσαν. <milestone unit="section" n="4" />ὁ δὲ τῆς συνωμοσίας αὐτῶν
τοιόσδε ἦν λογισμός. τοὺς μὲν ἡγεμόνας τῆς ἐπιχειρήσεως
ἔδει φυλάξαντας νύκτ᾽ ἀσέληνον τὰς ἄκρας
καὶ τοὺς ἐρυμνοὺς τῆς πόλεως τόπους καταλαβέσθαι:
τοὺς δὲ θεράποντας, ὅταν αἴσθωνται κρατοῦντας ἐκείνους
τῶν ἐπικαίρων χωρίων: ἀλαλαγμῷ δὲ τοῦτ᾽ ἔμελλεν
<pb id="v.2p.219" />
αὐτοῖς γενήσεσθαι φανερόν: ἀποκτεῖναι τοὺς δεσπότας
καθεύδοντας, ταῦτα <add>δὲ</add> διαπραξαμένους τάς
τε οἰκίας διαρπάσαι τῶν εὐπόρων καὶ τὰς πύλας τοῖς
τυράννοις ἀνοῖξαι.
</p></div2>

<div2 type="chapter" n="54" org="uniform" sample="complete">
<p><milestone unit="section" n="1" />
ἡ δ᾽ ἐν παντὶ καιρῷ σώζουσα τὴν πόλιν 
καὶ μέχρι τῶν κατ᾽ ἐμὲ χρόνων παραμένουσα θεία
πρόνοια διεκάλυψεν αὐτῶν τὰ βουλεύματα μηνύσεως
θατέρῳ τῶν ὑπάτων γενομένης Σολπικίῳ, ἣν ἐποίησαν
<milestone unit="reiskpage" n="972" />ἀδελφοὶ δύο Ταρκύνιοι, Πόπλιος καὶ Μάρκος, ἐκ Λαυρέντου
πόλεως, κορυφαιότατοι τῶν μετασχόντων τῆς 
συνωμοσίας, ὑπὸ θείας ἀνάγκης βιαζόμενοι. <milestone unit="section" n="2" />ἐφίσταντο 
γὰρ αὐτοῖς, ὅτε κοιμηθεῖεν, ὄψεις ὀνείρων φοβεραὶ
τιμωρίας ἐπαπειλοῦσαι μεγάλας, εἰ μὴ παύσαιντο καὶ
ἀποσταῖεν τῆς ἐπιθέσεως, διώκεσθαί τε ὑπὸ δαιμόνων
τινῶν καὶ παίεσθαι καὶ τοὺς ὀφθαλμοὺς ἐξορύττεσθαι 
καὶ ἄλλα πολλὰ καὶ σχέτλια πάσχειν τελευτῶντες ἐδόκουν:
ὑφ᾽ ὧν περίφοβοι καὶ τρόμῳ παλλόμενοι διηγείροντο
καὶ οὐδὲ καθεύδειν διὰ τὰ δείματα ταῦτ᾽ ἐδύναντο.
<milestone unit="section" n="3" />κατ᾽ ἀρχὰς μὲν οὖν ἀποτροπαίοις τισὶ καὶ 
ἐξακεστηρίοις θυσίαις ἐπειρῶντο παραιτεῖσθαι τοὺς 
ἐνισταμένους σφίσι δαίμονας: ὡς δ᾽ οὐδὲν ἐπέραινον,
ἐπὶ μαντείας ἐτράποντο τὴν μὲν διάνοιαν τῆς ἐπιχειρήσεως
ἀπόρρητον φυλάττοντες, τοῦτο δὲ μόνον
ἀξιοῦντες μαθεῖν, εἰ καιρὸς ἤδη πράττειν, ἃ βούλονται.
<milestone unit="reiskpage" n="973" />ἀποκριναμένου δὲ τοῦ μάντεως, ὅτι πονηρὰν καὶ ὀλέθριον 
<pb id="v.2p.220" />
βαδίζουσιν ὁδὸν καί, εἰ μὴ μεταθήσονται τὰ
βουλεύματα, τὸν αἴσχιστον ἀπολοῦνται τρόπον, δείσαντες
μὴ φθάσωσιν αὐτοὺς ἕτεροι τὰ κρυπτὰ εἰς φῶς
ἐξενέγκαντες, αὐτοὶ μηνυταὶ γίνονται πρὸς τὸν ἐνδημοῦντα
<note n="5" place="unspecified" anchored="yes" /> τῶν ὑπάτων. <milestone unit="section" n="4" />ὁ δ᾽ <del status="unremarkable">ὕπατος</del> ἐπαινέσας αὐτοὺς
καὶ πολλὰ ὑποσχόμενος εὖ ποιήσειν, ἐὰν καὶ τὰ ἔργα
ὅμοια τοῖς λόγοις ἐπιδείξωνται, τούτους μὲν ἔνδον
παρ᾽ ἑαυτῷ κατεῖχεν οὐδενὶ φράσας: τοὺς δὲ τῶν
Λατίνων πρέσβεις ἀναβαλλόμενος τέως καὶ παρέλκων
τὴν ἀπόκρισιν τότε εἰσαγαγὼν εἰς τὸ βουλευτήριον τὰ
<milestone unit="section" n="5" />δόξαντα τοῖς συνέδροις ἀποκρίνεται πρὸς αὐτούς: ἄνδρες
φίλοι τε καὶ συγγενεῖς ἀπαγγέλλετε ἀπιόντες πρὸς
τὸ κοινὸν τῶν Λατίνων, ὅτι Ῥωμαίων ὁ δῆμος οὔτε
πρότερον Ταρκυνιήταις ἀξιοῦσιν ἐχαρίσατο τὴν τῶν
τυράννων κάθοδον, οὔθ᾽ ὕστερον ἅπασι Τυρρηνοῖς,
οὓς ἦγε βασιλεὺς Πορσίνας, ὑπὲρ τῶν αὐτῶν δεομένοις <milestone unit="reiskpage" n="974" />
καὶ πόλεμον ἐπάγουσιν ἁπάντων <del status="unremarkable">πολέμων</del> βαρύτατον
ἐνέκλινεν, ἀλλ᾽ ἠνέσχετο γῆν τε κειρομένην
ὁρῶν καὶ αὐλὰς ἐμπιπραμένας, τειχήρης γενόμενος
ὑπὲρ τῆς ἐλευθερίας καὶ τοῦ μηθὲν ὧν μὴ βούλεται
πράττειν κελευσθείς: ὑμῶν τ᾽, ὦ Λατῖνοι, τεθαύμακεν,
εἰ ταῦτ᾽ εἰδότες οὐδὲν ἧττον δέχεσθαι τοὺς τυράννους
καὶ τὴν Φιδήνης πολιορκίαν λύειν ἐπιτάττοντες ἥκετε
<pb id="v.2p.221" />
καὶ μὴ πειθομένοις πόλεμον ἀπειλεῖτε. παύσασθε δὴ
ψυχρὰς καὶ ἀπιθάνους τῆς ἔχθρας παραβαλλόμενοι προφάσεις
καὶ εἰ διὰ ταῦτα μέλλετε διαλύειν τὸ συγγενὲς
καὶ τὸν πόλεμον ἐπικυροῦν, μηθὲν ἔτι ἀναβάλλεσθε.
</p></div2>

<div2 type="chapter" n="55" org="uniform" sample="complete">
<p><milestone unit="section" n="1" />
ταῦτα τοῖς πρέσβεσιν ἀποκρινάμενος καὶ προπέμψας 
<milestone unit="reiskpage" n="975" />ἐκ τῆς πόλεως μετὰ τοῦτο φράζει τῇ βουλῇ
περὶ τῆς ἀπορρήτου συνωμοσίας, ἃ παρὰ τῶν μηνυτῶν
ἔμαθε: καὶ λαβὼν ἐξουσίαν παρ᾽ αὐτῶν αὐτοκράτορα
τοῦ διερευνήσασθαι τοὺς μετασχόντας τῶν ἀπορρήτων
βουλευμάτων καὶ τοῦ κολάσαι τοὺς ἐξευρεθέντας, οὐ 
τὴν αὐθάδη καὶ τυραννικὴν ἦλθεν ὁδόν, ὡς ἕτερος
ἄν τις ἐποίησεν εἰς τοσαύτην κατακλεισθεὶς ἀνάγκην:
ἀλλ᾽ ἐπὶ τὴν εὐλόγιστόν τε καὶ ἀσφαλῆ καὶ τῷ σχήματι
τῆς καθεστώσης τότε πολιτείας ἀκόλουθον ἐτράπετο.
<milestone unit="section" n="2" />οὔτε γὰρ ἐκ τῶν οἰκιῶν συλλαμβανομένους 
ἄγεσθαι τοὺς πολίτας ἐπὶ τὸν θάνατον ἀποσπωμένους
ἀπὸ γυναικῶν τε καὶ τέκνων καὶ πατέρων ἐβουλήθη,
τόν τ᾽ οἶκτον ἐνθυμούμενος, οἷος ἔσται τῶν προσηκόντων
ἑκάστοις παρὰ τὸν ἀποσπασμὸν τῶν ἀναγκαιοτάτων
<milestone unit="reiskpage" n="976" />καὶ δεδοικώς, μή τινες ἀπονοηθέντες ἐπὶ τὰ ὅπλα 
τὴν ὁρμὴν λάβωσι, καὶ δι᾽ αἵματος ἐμφυλίου χωρήσῃ
τὸ ἀναγκασθὲν παρανομεῖν: οὔτε δικαστήρια καθίζειν
αὐτοῖς ᾤετο δεῖν, λογιζόμενος, ὅτι πάντες ἀρνήσονται
καὶ οὐθὲν ἔσται βέβαιον τοῖς δικασταῖς τεκμήριον οὐδ᾽
ἀναμφίλεκτον ἔξω τῆς μηνύσεως, ᾧ πιστεύσαντες θάνατον 
τῶν πολιτῶν καταψηφιοῦνται: <milestone unit="section" n="3" />καινὸν δέ τινα 
<pb id="v.2p.222" />
τρόπον ἀπάτης ἐξεῦρε τῶν νεωτεριζόντων, δι᾽ οὗ πρῶτον
μὲν αὐτοὶ μηδενὸς ἀναγκάζοντες εἰς ἓν χωρίον
ἥξουσιν οἱ τῶν ἀπορρήτων βουλευμάτων ἡγεμόνες,
ἔπειτ᾽ ἀναμφιλέκτοις ἁλώσονται τεκμηρίοις, ὥστε μηδ᾽
ἀπολογίαν αὐτοῖς καταλείπεσθαι μηδεμίαν, πρὸς δὲ
τούτοις οὐκ εἰς ἔρημον συναχθέντες τόπον οὐδ᾽ ἐν
ὀλίγοις μάρτυσιν ἐξελεγχθέντες, ἀλλ᾽ ἐν ἀγορᾷ πάντων
ὁρώντων γενόμενοι καταφανεῖς ἃ προσήκει πείσονται,
ταραχή τ᾽ οὐδεμία γενήσεται κατὰ τὴν πόλιν οὐδ᾽ <milestone unit="reiskpage" n="977" />
ἐπαναστάσεις ἑτέρων, οἷα συμβαίνειν φιλεῖ περὶ τὰς
κολάσεις τῶν νεωτεριζόντων, καὶ ταῦτ᾽ ἐν ἐπισφαλέσι καιροῖς.
</p></div2>

<div2 type="chapter" n="56" org="uniform" sample="complete">
<p><milestone unit="section" n="1" />
ἄλλος μὲν οὖν ἄν τις ἀποχρῆν ὑπέλαβεν
αὐτὸ τὸ κεφάλαιον εἰπεῖν, ὅτι συλλαβὼν τοὺς μετασχόντας
τῶν ἀπορρήτων βουλευμάτων ἀπέκτεινεν, ὡς <milestone unit="reiskpage" n="978" />
ὀλίγης τοῖς πράγμασι δηλώσεως δέον: ἐγὼ δὲ καὶ τὸν
τρόπον τῆς συλλήψεως τῶν ἀνδρῶν ἱστορίας ἄξιον
εἶναι νομίσας ἔκρινα μὴ παρελθεῖν, ἐνθυμούμενος ὅτι
τοῖς ἀναγινώσκουσι τὰς ἱστορίας οὐχ ἱκανόν ἐστιν εἰς
ὠφέλειαν τὸ τέλος αὐτὸ τῶν πραχθέντων ἀκοῦσαι,
ἀπαιτεῖ δ᾽ ἕκαστος καὶ τὰς αἰτίας ἱστορῆσαι τῶν γινομένων
καὶ τοὺς τρόπους τῶν πράξεων καὶ τὰς διανοίας
τῶν πραξάντων καὶ τὰ παρὰ τοῦ δαιμονίου συγκυρήσαντα,
καὶ μηδενὸς ἀνήκοος γενέσθαι τῶν πεφυκότων
τοῖς πράγμασι παρακολουθεῖν: τοῖς δὲ πολιτικοῖς καὶ
<pb id="v.2p.223" />
πάνυ ἀναγκαίαν ὑπάρχουσαν ὁρῶν τὴν τούτων μάθησιν,
<milestone unit="reiskpage" n="979" />ἵνα παραδείγμασιν ἔχοιεν πρὸς τὰ συμβαίνοντα
χρῆσθαι. <milestone unit="section" n="2" />ἦν δ᾽ ὁ τρόπος τῆς συλλήψεως τῶν συνωμοτῶν, 
ὃν ἐξεῦρεν ὁ ὕπατος, τοιόσδε. τῶν μετεχόντων
τοῦ βουλευτικοῦ συνεδρίου τοὺς ἀκμαιοτάτους 
ἐπιλεξάμενος ἐκέλευσεν αὐτοῖς, ὅταν λάβωσι τὸ σύνθημα
μετὰ τῶν πιστοτάτων φίλων τε καὶ συγγενῶν
τοὺς ἐρυμνοὺς τῆς πόλεως καταλαβέσθαι τόπους, ἐν
οἷς ἐτύγχανον ἕκαστοι τὰς οἰκήσεις ἔχοντες: τοῖς θ᾽
ἱππεῦσι προεῖπεν ἐν ταῖς ἐπιτηδειοτάταις τῶν περὶ τὴν 
ἀγορὰν οἰκιῶν περιμένειν ἔχουσι ξίφη καὶ ποιεῖν, ὅ τι
ἂν αὐτοῖς κελεύῃ. <milestone unit="section" n="3" />ἵνα δὲ μηθὲν ἐν τῇ συλλήψει τῶν 
πολιτῶν νεωτερίσωσιν οἱ προσήκοντες αὐτοῖς ἢ τῶν
ἄλλων τινὲς πολιτῶν μηδ᾽ ἐμφύλιοι διὰ τὴν ταραχὴν
ταύτην γένωνται φόνοι, γράμματα πέμψας πρὸς τὸν 
ἐπὶ τῆς πολιορκίας τῆς Φιδηναίων τεταγμένον ὕπατον
ἐκέλευσεν ἀρχομένης τῆς νυκτὸς ἄγοντα τὸ κράτιστον
τῆς στρατιᾶς ἥκειν ἐπὶ τὴν πόλιν καὶ πλησίον τοῦ
τείχους ἐν ὀρεινῷ τόπῳ θέσθαι τὰ ὅπλα.
</p></div2>

<div2 type="chapter" n="57" org="uniform" sample="complete">
<p><milestone unit="section" n="1" />
παρασκευασάμενος δὲ ταῦτα τοῖς μηνύσασι 
<milestone unit="reiskpage" n="980" />τὴν πρᾶξιν εἶπε ..., πρὸς τοὺς ἡγεμόνας τῶν συνωμοτῶν
ἥκειν εἰς τὴν ἀγορὰν περὶ μέσας νύκτας, ἄγοντας
οἷς μάλιστα πιστεύουσι τῶν ἑταίρων, ὡς ἐκεῖ τάξιν
τε καὶ χώραν καὶ σύνθημα ληψομένους, καὶ ἃ δεῖ
<pb id="v.2p.224" />
πράττειν ἑκάστους ἀκούσοντας. ἐγίγνετο ταῦτα: καὶ
ἐπειδὴ συνήχθησαν οἱ προεστηκότες τῶν ἑταίρων ἅπαντες
εἰς τὴν ἀγοράν, διὰ συνθημάτων ἀδήλων ἐκείνοις
εὐθὺς αἵ τε ἄκραι πλήρεις ἐγίγνοντο τῶν ὑπὲρ τῆς
πόλεως ἀνειληφότων τὰ ὅπλα καὶ τὰ περὶ τὴν ἀγορὰν
ὑπὸ τῶν ἱππέων ἐφρουρεῖτο κύκλῳ, μία τε οὐ κατελείπετο
τοῖς ἀπιέναι βουλομένοις ἔξοδος. <milestone unit="section" n="2" />καὶ κατὰ
τὸν αὐτὸν χρόνον ὁ ἕτερος τῶν ὑπάτων Μάνιος ἀπὸ
τῆς Φιδήνης ἀναστὰς παρῆν εἰς τὸ πεδίον ἄγων τὴν
δύναμιν. ὡς δ᾽ ἡμέρα τάχιστα διέλαμψεν, ὁπλίτας
περὶ ἑαυτοὺς ἔχοντες οἱ ὕπατοι προῆλθον ἐπὶ τὸ βῆμα:
καὶ διὰ πάντων τῶν στενωπῶν τοῖς κήρυξι περιαγγεῖλαι <milestone unit="reiskpage" n="981" />
κελεύσαντες ἥκειν τὸν δῆμον εἰς ἐκκλησίαν, παντὸς
τοῦ κατὰ τὴν πόλιν ὄχλου συνδραμόντος, δηλοῦσί
τε αὐτοῖς τὴν γενομένην ἐπὶ τῇ καθόδῳ τοῦ τυράννου
συνωμοσίαν καὶ τοὺς μηνυτὰς ἀναβιβάζονται. <milestone unit="section" n="3" />καὶ μετὰ
τοῦτ᾽ ἀπολογεῖσθαι συγχωρήσαντες, ἐάν τινες ἀμφισβητῶσι
πρὸς τὴν μήνυσιν, ἐπειδὴ πρὸς ἄρνησιν οὐδεὶς
ἐπεχείρησε τραπέσθαι, μεταστάντες ἐκ τῆς ἀγορᾶς εἰς
τὸ βουλευτήριον γνώμας ὑπὲρ αὐτῶν διηρώτησαν τοὺς
συνέδρους, καὶ γραψάμενοι τὰ δόξαντα αὐτοῖς ἧκον
αὖθις ἐπὶ τὴν ἐκκλησίαν καὶ τὸ προβούλευμα ἀνέγνωσαν.
ἦν δὲ τοιόνδε: Ταρκυνίοις μὲν τοῖς μηνύσασι
τὴν ἐπίθεσιν πολιτείαν δεδόσθαι καὶ ἀργυρίου μυρίας
ἑκατέρῳ δραχμὰς καὶ πλέθρα γῆς δημοσίας εἴκοσι:
<pb id="v.2p.225" />
<milestone unit="reiskpage" n="982" />τοὺς δὲ μετασχόντας τῆς συνωμοσίας συλληφθέντας
ἀποθανεῖν, ἐὰν καὶ τῷ δήμῳ ταὐτὰ δοκῇ. <milestone unit="section" n="4" />τοῦ δὲ 
συνεληλυθότος ὄχλου κύρια ποιήσαντος τὰ δόξαντα τῇ
βουλῇ, μεταστῆναι κελεύσαντες ἐκ τῆς ἀγορᾶς τοὺς
ἐπὶ τὴν ἐκκλησίαν συνεληλυθότας, ἔπειτ᾽ ἐκάλεσαν 
τοὺς ὑπηρέτας ἔχοντας ξίφη, οἳ πάντας τοὺς ἐνόχους
ταῖς αἰτίαις ἐν ᾧ συνεκλείσθησαν χωρίῳ περιστάντες
κατεφόνευσαν. διαχρησάμενοι δὲ τούτους οὐκέτι παρεδέξαντο
μήνυσιν οὐδεμίαν κατ᾽ οὐθενὸς τῶν ταὐτὰ
βουλευσαμένων, ἀλλὰ πάντας ἀφῆκαν τῶν ἐγκλημάτων 
τοὺς διαφυγόντας τὴν ἐκ χειρὸς κόλασιν, ἵνα πᾶν
ἐξαιρεθῇ τὸ ταραχῶδες ἐκ τῆς πόλεως. <milestone unit="section" n="5" />οἱ μὲν δὴ 
συστήσαντες τὴν συνωμοσίαν τοιούτῳ τρόπῳ διεφθάρησαν:
<milestone unit="reiskpage" n="983" />ἡ δὲ βουλὴ καθαρθῆναι ψηφισαμένη τοὺς πολίτας
ἅπαντας, ὅτι <add>περὶ</add> πολιτικοῦ φόνου γνώμας 
ἠναγκάσθησαν ἀποδείξασθαι, ὡς οὐ θεμιτὸν αὐτοῖς
ἐφ᾽ ἱερὰ παρεῖναι καὶ θυσιῶν κατάρχεσθαι, πρὶν ἀφοσιώσασθαι
τὸ μίασμα καὶ τὴν συμφορὰν λῦσαι τοῖς
εἰωθόσι καθαρμοῖς: ἐπειδὴ πᾶν ὅσον ἦν ὅσιον ὑπὸ
τῶν ἐξηγουμένων τὰ θεῖα κατὰ τὸν ἐπιχώριον νόμον 
ἐπράχθη, θυσίας μετὰ τοῦτο χαριστηρίους καὶ ἀγῶνας
ἔκρινεν ἐπιτελεσθῆναι, καὶ τρεῖς ἡμέρας ἔθηκεν εἰς
ταῦτα ἱεράς. Μανίου δὲ Τυλλίου θατέρου τῶν ὑπάτων
ἐν τοῖς ἱεροῖς καὶ ἐπωνύμοις τῆς πόλεως ἀγῶσι
<pb id="v.2p.226" />
κατὰ τὴν πομπὴν ἐκ τοῦ ἱεροῦ πεσόντος ἅρματος κατ᾽
αὐτὸν τὸν ἱππόδρομον, καὶ τρίτῃ μετὰ τὴν πομπὴν
ταύτην ἡμέρᾳ τελευτήσαντος, τὸν λειπόμενον χρόνον
βραχὺν ὄντα τὴν ἀρχὴν μόνος ὁ Σολπίκιος κατέσχεν.
</p></div2>

<div2 type="chapter" n="58" org="uniform" sample="complete">
<p><milestone unit="section" n="1" />
ὕπατοι δ᾽ εἰς τὸν ἐπιόντα ἐνιαυτὸν ἀπεδείχθησαν
Πόπλιος Οὐετούριος Γεμῖνος καὶ Πόπλιος
Αἰβούτιος Ἔλβας. τούτων ὁ μὲν Αἰβούτιος ἐπὶ τῶν <milestone unit="reiskpage" n="984" />
πολιτικῶν ἐτάχθη πραγμάτων φυλακῆς οὐ μικρᾶς δεῖσθαι
δοκούντων, μή τις ἑτέρα νεωτερισθῇ πρᾶξις ἐκ
τῶν πενήτων: Οὐετούριος δὲ τὴν ἡμίσειαν τῆς στρατιᾶς
ἐπαγόμενος τὴν Φιδηναίων γῆν ἐδῄου κωλύοντος
οὐδενὸς καὶ προσκαθεζόμενος τῇ πόλει προσβολὰς
ἐποιεῖτο συνεχεῖς. οὐ δυνάμενος δὲ πολιορκίᾳ τὸ τεῖχος
ἑλεῖν ἀπεχαράκου τὰ πέριξ καὶ ἀπετάφρευεν ὡς λιμῷ
<milestone unit="section" n="2" /><note n="15" place="unspecified" anchored="yes" /> τοὺς ἀνθρώπους παραστησόμενος. ἤδη δὲ κάμνουσι
τοῖς Φιδηναίοις ἧκεν ἐπικουρία Λατίνων, ἣν ἀπέστειλε
Σέξτος Ταρκύνιος, καὶ σῖτος καὶ ὅπλα καὶ τἆλλα τὰ
εἰς τὸν πόλεμον ἐπιτήδεια. οἷς πιστεύσαντες ἐθάρρησαν
προελθεῖν ἐκ τῆς πόλεως, δύναμις οὐ μικρά, καὶ
ποιοῦνται στρατόπεδον ἐν ὑπαίθρῳ. ὁ μὲν δὴ περιτειχισμὸς
οὐκέτι τοῖς Ῥωμαίοις χρήσιμος ἦν, ἐδόκει δ᾽
ἀγῶνος δεῖν: καὶ γίνεται πλησίον τῆς πόλεως μάχη
μέχρι τινὸς ἀγχώμαλος: ἔπειτα ὑπὸ τοῦ ταλαιπώρου <milestone unit="reiskpage" n="985" />
τῶν Ῥωμαίων, ὃ διὰ τὴν πολλὴν ἄσκησιν αὐτοῖς περιῆν,
ἐκβιασθέντες οἱ Φιδηναῖοι πλείους ὄντες ὑπ᾽ ἐλαττόνων
εἰς φυγὴν κατέστησαν. <milestone unit="section" n="3" />φόνος δ᾽ οὐ πολὺς
<pb id="v.2p.227" />
αὐτῶν ἐγένετο, τῆς ὑποχωρήσεως εἰς τὴν πόλιν οὐ διὰ
μακροῦ γενομένης καὶ τῶν ἐπὶ τοῖς τείχεσι τοὺς διώξαντας
ἀποκρουσαμένων. μετὰ τοῦτο τὸ ἔργον οἱ
μὲν ἐπίκουροι διασκεδασθέντες ἀπῄεσαν οὐδὲν τοὺς
ἔνδον ὠφελήσαντες: ἡ δὲ πόλις ἐν ταῖς αὐταῖς πάλιν 
ἐγεγόνει συμφοραῖς καὶ τῇ σπάνει τῶν ἀναγκαίων
ἐπονεῖτο, <milestone unit="section" n="4" /> κατὰ δὲ τοὺς αὐτοὺς χρόνους Σέξτος Ταρκύνιος
ἄγων στρατιὰν Λατίνων ἐπὶ Σιγνίαν κατεχομένην
ὑπὸ Ῥωμαίων ἐστράτευσεν, ὡς ἐξ ἐφόδου τὸ
φρούριον παραληψόμενος. γενναίως δὲ τῶν ἔνδον 
<milestone unit="reiskpage" n="986" />ἀπομαχεσαμένων, παρεσκεύαστο μὲν ὡς λιμῷ τοὺς ἀνθρώπους
τὸ χωρίον ἐκλιπεῖν ἀναγκάσων καὶ πολὺν
αὐτόθι χρόνον οὐδὲν ἀξιόλογον πράττων διετέλει: ἀποτυχὼν
δὲ καὶ ταύτης τῆς ἐλπίδος ἀφικομένης τοῖς
φρουροῖς ἀγορᾶς τε καὶ βοηθείας ἀπὸ τῶν ὑπάτων, 
λύσας τὴν πολιορκίαν ἀπῆγε τὰς δυνάμεις.
</p></div2>

<div2 type="chapter" n="59" org="uniform" sample="complete">
<p><milestone unit="section" n="1" />
τῷ δ᾽ ἑξῆς ἐνιαυτῷ Ῥωμαῖοι καθιστᾶσιν
ὑπάτους Τῖτον Λάρκιον Φλάβον καὶ Κόιντον Κλοίλιον
Σικελόν. τούτων ὁ μὲν Κλοίλιος τὰ πολιτικὰ πράττειν
ἐτάχθη ὑπὸ τῆς βουλῆς τὴν ἡμίσειαν τῆς στρατιᾶς 
ἔχων φυλακῆς ἕνεκα τῶν νεωτεριζόντων, ἐπιεικὴς
τὴν φύσιν εἶναι δοκῶν καὶ δημοτικός. ὁ δὲ Λάρκιος
ἐπὶ τὸν κατὰ Φιδηναίων πόλεμον ἐξηρτυμένην στρατιὰν
ἄγων καὶ τὰ εἰς πολιορκίαν ἐπιτήδεια παρασκευασάμενος
ᾤχετο. <milestone unit="section" n="2" />πονουμένοις τε τῷ μήκει τοῦ πολέμου 
καὶ πάντων σπανίζουσι τῶν ἀναγκαίων χαλεπὸς ἦν
<pb id="v.2p.228" />
ὑπορύττων τε τοὺς θεμελίους τῶν τειχῶν καὶ χώματα <milestone unit="reiskpage" n="987" />
ἐγείρων καὶ μηχανὰς προσφέρων καὶ οὔθ᾽ ἡμέρας οὔτε
νυκτὸς τῆς πολιορκίας ἀφιστάμενος ὀλίγου τε χρόνου
κατὰ κράτος αἱρήσειν τὴν πόλιν ὑπολαμβάνων. οὐδὲ
γὰρ αἱ Λατίνων πόλεις, αἷς οἱ Φιδηναῖοι μόναις πιστεύοντες
ἀνείλοντο τὸν πόλεμον, ἱκαναὶ σώζειν αὐτοὺς
ἔτι τότ᾽ ἦσαν. <milestone unit="section" n="3" />μία μὲν γὰρ οὐδεμία πόλις ἀξιόχρεως
ἦν ἀπαλλάξαι τῆς πολιορκίας αὐτούς, κοινῇ δ᾽ ἐξ ὅλου
τοῦ ἔθνους οὔπω συνειστήκει δύναμις, ἀλλὰ πολλάκις
πρεσβευομένοις αὐτοῖς τὰς αὐτὰς ἐδίδοσαν οἱ προεστηκότες
τῶν πόλεων ἀποκρίσεις, ὡς ἀφιξομένης σφίσιν
ἐπικουρίας ἐν τάχει: ἔργον δ᾽ οὐδὲν ἐγίνετο ταῖς
ὑποσχέσεσιν ὅμοιον, ἀλλὰ μέχρι λόγων αἱ περὶ τῆς
συμμαχίας ἐλπίδες ἐχώρουν. <milestone unit="section" n="4" />οὐ μὴν παντάπασί γε
τὰ παρὰ τῶν Λατίνων ἀπεγνώκεσαν οἱ Φιδηναῖοι,
ἀλλὰ διεκαρτέρουν ἐπὶ ταῖς ἐκεῖθεν ἐλπίσι πάντα τὰ
δεινὰ ὑπομένοντες. ἦν δ᾽ ὑπὲρ πάντα ὁ λιμὸς ἄμαχον
πρᾶγμα καὶ πολὺν οὗτος ἐποίησεν ἀνθρώπων φθόρον. <milestone unit="reiskpage" n="988" />
ὡς δ᾽ ἀπειρήκεσαν ἤδη τοῖς κακοῖς, πρεσβευτὰς ἀπέστειλαν
ὡς τὸν ὕπατον ἀνοχὰς αἰτοῦντες εἰς τεταγμένον
τινὰ ἡμερῶν ἀριθμὸν ὡς ἐν τούτῳ βουλευσόμενοι
τῷ χρόνῳ περὶ τῆς πρὸς Ῥωμαίους φιλίας, ἐφ᾽ οἷς
αὐτὴν ποιήσονται δικαίοις. <milestone unit="section" n="5" />ἦν δ᾽ οὐ βουλῆς χάριν
αἰτούμενος ὑπ᾽ αὐτῶν ὁ χρόνος, ἀλλὰ παρασκευῆς τῶν
συμμάχων, ὡς ἐδήλωσαν τῶν αὐτομόλων τινὲς ἔναγχος
ἀφιγμένοι. τῇ γὰρ ἔμπροσθεν νυκτὶ τοὺς ἐπιφανεστάτους
<pb id="v.2p.229" />
τῶν πολιτῶν καὶ πλεῖστον ἐν ταῖς Λατίνων
πόλεσι δυναμένους ἀπεστάλκεσαν πρέσβεις πρὸς τὸ
κοινὸν ἱκετηρίας φέροντας.
</p></div2>

<div2 type="chapter" n="60" org="uniform" sample="complete">
<p><milestone unit="section" n="1" />
ταῦτα δὴ προεγνωκὼς ὁ Λάρκιος τοῖς μὲν
αἰτοῦσι τὰς ἀνοχὰς ἐκέλευσε τὰ ὅπλα ἀποθεμένοις καὶ 
τὰς πύλας ἀνοίξασι, τότε διαλέγεσθαι πρὸς αὐτόν:
ἄλλως δ᾽ οὔτε διαλλαγὰς οὔτε ἀνοχὰς οὔτε ἄλλο φιλάνθρωπον
ἢ μέτριον οὐθὲν αὐτοῖς ὑπάρξειν ἔφη
παρὰ τῆς Ῥωμαίων πόλεως: τοὺς δ᾽ ἀποσταλέντας ἐπὶ
τὸ Λατίνων ἔθνος πρεσβευτὰς ἐφύλαττε μηκέτι παρελθεῖν 
ἐντὸς τείχους, ἁπάσας τὰς εἰς τὴν πόλιν ἀγούσας
<milestone unit="reiskpage" n="989" />ὁδοὺς φρουραῖς ἐπιμελεστέραις διαλαβών, ὥστε ἠναγκάσθησαν
οἱ πολιορκούμενοι τὰς συμμαχικὰς ἀπογνόντες
ἐλπίδας ἐπὶ τὰς τῶν πολεμίων δεήσεις καταφυγεῖν. καὶ
συνελθόντες εἰς ἐκκλησίαν ἔκριναν ὑπομένειν τὰς διαλλαγὰς, 
<milestone unit="section" n="2" />ἐφ᾽ οἷς ὁ κρατῶν ἠξίου. οὕτως δ᾽ ἄρα πολιτικὰ 
ἦν τὰ τῶν τότε ἡγεμόνων ἤθη καὶ πλεῖστον ἀπέχοντα
τυραννικῆς αὐθαδείας, ἣν σπάνιοί τινες τῶν καθ᾽ ἡμᾶς
ἡγεμόνων ἴσχυσαν ἐξουσίας ἐπαρθέντες μεγέθει διαφυγεῖν,
ὥστε παραλαβὼν τὴν πόλιν ὁ ὕπατος οὐθὲν 
ἀπὸ τῆς ἑαυτοῦ γνώμης ἔπραξεν, ἀλλ᾽ ἀποθέσθαι τοὺς
ἀνθρώπους κελεύσας τὰ ὅπλα καὶ φρουρὰν ἐπὶ τὴν
ἄκραν καταλιπὼν αὐτὸς εἰς τὴν Ῥώμην ἀπῄει, καὶ
συναγαγὼν τὸ συνέδριον ἀπέδωκεν αὐτοῖς σκοπεῖν,
<milestone unit="section" n="3" />τίνα χρηστέον τοῖς παραδοῦσιν ἑαυτοὺς τρόπον. ἐφ᾽ 
οἷς ἀγασθέντες τὸν ἄνδρα τῆς πρὸς αὐτοὺς τιμῆς οἱ
σύνεδροι τοὺς μὲν ἐπιφανεστάτους Φιδηναίων καὶ τῆς
<pb id="v.2p.230" />
ἀποστάσεως ἄρξαντας ἐδικαίωσαν, οὓς ἂν ὁ ὕπατος ἀποφήνῃ <milestone unit="reiskpage" n="990" />
ῥάβδοις μαστιγωθέντας ἀποκοπῆναι τὰς κεφαλάς:
περὶ δὲ τῶν ἄλλων ἐπ᾽ ἐκείνῳ τὴν ἐξουσίαν ἐποίησαν
ἅπαντα πράττειν, ὅσα προῃρεῖτο. <milestone unit="section" n="4" />γενόμενος δ᾽ ὁ Λάρκιος
ἁπάντων κύριος ὀλίγους μέν τινας τῶν Φιδηναίων
κατηγορηθέντας ὑπὸ τῶν τἀναντία φρονούντων
ἐν τοῖς ἁπάντων ὀφθαλμοῖς ἀπέκτεινε καὶ τὰς οὐσίας
αὐτῶν ἐδήμευσε, τοῖς δ᾽ ἄλλοις ἅπασιν ἀπέδωκε τήν
τε πόλιν ἔχειν καὶ τὰ χρήματα, τῆς δὲ γῆς αὐτῶν ἀπετέμετο
τὴν ἡμίσειαν, ἣν ἐκληρούχησαν οἱ καταλειφθέντες
ἐν τῇ πόλει Ῥωμαίων φρουροὶ τῆς ἄκρας. ταῦτα
διαπραξάμενος ἀπῆγεν ἐπ᾽ οἴκου τὴν στρατιάν.
</p></div2>

<div2 type="chapter" n="61" org="uniform" sample="complete">
<p><milestone unit="section" n="1" />
ὡς δ᾽ ἀπηγγέλθη τοῖς Λατίνοις ἡ τῆς Φιδήνης
ἅλωσις, ὀρθὴ καὶ περίφοβος πᾶσα πόλις ἦν,
καὶ τοῖς προεστηκόσι τῶν κοινῶν ἅπαντες ἐχαλέπαινον
ὡς προδεδωκόσι τοὺς συμμάχους. συναχθείσης δ᾽ ἀγορᾶς
ἐν Φερεντίνῳ πολλὴν ἐποιοῦντο τῶν ἀποσπευδόντων
τὸν πόλεμον κατηγορίαν οἱ τὰ ὅπλα πείθοντες <milestone unit="reiskpage" n="991" />
αὐτοὺς ἀναλαβεῖν, μάλιστα δὲ Ταρκύνιός τε καὶ ὁ κηδεστὴς
αὐτοῦ Μαμίλιος καὶ οἱ προεστηκότες τῆς Ἀρικηνῶν
πόλεως. <milestone unit="section" n="2" />ὑφ᾽ ὧν ἐκδημαγωγηθέντες, ὅσοι τοῦ
Λατίνων μετεῖχον γένους, κοινῇ τὸν κατὰ Ῥωμαίων
ἀναιροῦνται πόλεμον: καὶ ἵνα πόλις μηδεμία μήτε
προδῷ τὸ κοινὸν μήτε προκαταλύσηται τὴν ἔχθραν
<pb id="v.2p.231" />
ἄνευ τῆς ἁπάντων γνώμης ὅρκους ἔδοσαν ἀλλήλοις,
καὶ τοὺς μὴ φυλάξοντας τὰς ὁμολογίας ἐκσπόνδους
εἶναι καὶ καταράτους ἐψηφίσαντο καὶ πολεμίους ἁπάντων.
<milestone unit="section" n="3" />οἱ δ᾽ ἐγγραψάμενοι ταῖς συνθήκαις ταῦτα πρόβουλοι 
καὶ τοὺς ὅρκους ὀμόσαντες ἀπὸ τούτων τῶν 
πόλεων ἦσαν ἄνδρες, Ἀρδεατῶν, Ἀρικηνῶν, Βοϊλλανῶν,
Βουβεντανῶν, Κόρνων, Καρυεντανῶν, Κιρκαιητῶν,
Κοριολανῶν, Κορβιντῶν, Καβανῶν, Φορτινείων,
<milestone unit="reiskpage" n="992" />Γαβίων, Λαυρεντίνων, Λανουινίων, Λαβινιατῶν, Λαβικανῶν,
Νωμεντανῶν, Νωρβανῶν, Πραινεστίνων, 
Πεδανῶν, Κορκοτουλανῶν, Σατρικανῶν, Σκαπτηνίων,
Σητίνων, Τιβουρτίνων, Τυσκλανῶν, Τοληρίνων, Τελληνίων,
Οὐελιτρανῶν: ἐκ τούτων ἁπασῶν τῶν πόλεων
τοὺς ἐν ἀκμῇ συστρατεύειν ὅσων ἂν δέῃ τοῖς ἡγεμόσιν
Ὀκταουΐῳ Μαμιλίῳ καὶ Σέξτῳ Ταρκυνίῳ: τούτους 
γὰρ ἀπέδειξαν στρατηγοὺς αὐτοκράτορας. <milestone unit="section" n="4" />ἵνα δ᾽ εὐπρεπεῖς 
<milestone unit="reiskpage" n="993" />δόξωσι ποιεῖσθαι τὰς τοῦ πολέμου προφάσεις,
πρεσβευτὰς ἐξ ἑκάστης πόλεως τοὺς ἐπιφανεστάτους
<pb id="v.2p.232" />
εἰς Ῥώμην ἀπέστειλαν, οἳ καταστάντες ἐπὶ τὴν βουλὴν
ἔλεγον κατηγορεῖσθαι τὴν πόλιν αὐτῶν ὑπὸ τῆς πόλεως
τῶν Ἀρικηνῶν, ὅτι πόλεμον ἐπιφερόντων Τυρρηνῶν
Ἀρικηνοῖς οὐ μόνον ἀσφαλεῖς παρέσχον αὐτοῖς
διὰ τῆς ἑαυτῶν χώρας τὰς διόδους, ἀλλὰ καὶ συνέπραξαν
ὅσων αὐτοῖς εἰς τὸν πόλεμον ἔδει, καὶ τοὺς
φυγόντας ἐκ τῆς τροπῆς ὑποδεξάμενοι τραυματίας καὶ
ἀνόπλους ἅπαντας ὄντας ἔσωσαν, οὐκ ἀγνοοῦντες, ὅτι
κοινὸν ἐπῆγον ἅπασι τοῖς ὁμοεθνέσι πόλεμον, καὶ εἰ
τὴν Ἀρικηνῶν πόλιν ὑποχείριον ἔλαβον, οὐδὲν ἂν ἦν
τὸ κωλῦσον αὐτοὺς καὶ τὰς ἄλλας καταδουλώσασθαι
πόλεις ἁπάσας. <milestone unit="section" n="5" />εἰ μὲν οὖν βουλήσονται δίκας Ἀρικηνοῖς
ὑπέχειν ἐπὶ τὸ κοινὸν τῶν Λατίνων ἀφικόμενοι
δικαστήριον καὶ στέρξουσι τοῖς ὑπὸ πάντων δικασθησομένοις,
οὐδὲν αὐτοῖς ἔφασαν δεήσειν πολέμου: εἰ
δὲ τὴν συνήθη φυλάξαντες αὐθάδειαν, οὐδὲν ἀξιώσουσι
συγχωρεῖν τοῖς συγγενέσι τῶν δικαίων καὶ μετρίων, <milestone unit="reiskpage" n="994" />
ἠπείλουν πολεμήσειν αὐτοῖς Λατίνους ἅπαντας
ἀνὰ κράτος.
</p></div2>

<div2 type="chapter" n="62" org="uniform" sample="complete">
<p><milestone unit="section" n="1" />
ταῦτα προκαλουμένων τῶν πρεσβευτῶν οὐκ
ἀξιοῦσα δίκην ὑποσχεῖν Ἀρικηνοῖς ἡ βουλή, περὶ ὧν
οἱ κατηγοροῦντες ἔμελλον γίνεσθαι κριταί, καὶ οὐδὲ
μέχρι τούτων κριτὰς ἔσεσθαι ὑπολαμβάνουσα τοὺς
ἐχθρούς, ἀλλὰ προσθήσειν ἔτι βαρύτερα τούτων ἐπιτάγματα,
δέχεσθαι τὸν πόλεμον ἐψηφίσαντο. τῆς μὲν
οὖν ἀρετῆς ἕνεκα καὶ τῆς ἐμπειρίας τῶν ἀγώνων οὐδεμίαν
<pb id="v.2p.233" />
ὑπελάμβανον καταλήψεσθαι τὴν πόλιν συμφοράν,
τὸ δὲ πλῆθος ὠρρώδει τῶν πολεμίων: καὶ πολλαχῇ
διαπέμπουσα πρέσβεις παρεκάλει τὰς πλησιοχώρους πόλεις
ἐπὶ συμμαχίαν, ἀντιπρεσβευομένων εἰς τὰς αὐτὰς
καὶ τῶν Λατίνων καὶ πολλὰ τῆς Ῥώμης κατηγορούντων. 
<milestone unit="section" n="2" />Ἕρνικες μὲν οὖν κοινῇ συνελθόντες ὕποπτα καὶ 
<milestone unit="reiskpage" n="995" />οὐδὲν ὑγιὲς ἀμφοτέραις ταῖς πρεσβείαις ἀπεκρίναντο,
συμμαχήσειν μὲν οὐδετέροις λέγοντες κατὰ τὸ παρόν,
βουλεύσεσθαι δ᾽ ὁπότεροι δικαιότερα ἀξιοῦσι κατὰ
σχολήν, τῇ δὲ βουλῇ χρόνον ἐνιαύσιον ἀποδώσειν. 
<milestone unit="section" n="3" />Ῥότολοι δὲ Λατίνοις μὲν ἐπικουρίαν πέμψειν ἄντικρυς 
ὑπέσχοντο, Ῥωμαίοις δ᾽ ἐὰν βουληθῶσι καταλύσασθαι
τὴν ἔχθραν, διὰ σφῶν μετριωτέρους παρέξειν Λατίνους
ἔφασαν καὶ τὰς συμβάσεις αὐτοῖς διαιτήσειν. Οὐολοῦσκοι
δὲ καὶ θαυμάζειν ἔλεγον τῆς Ῥωμαίων ἀναισχυντίας, 
ὅτι συνειδότες ἑαυτοῖς, ὅτι τά τ᾽ ἄλλα ἠδικηκότες
ἦσαν αὐτοὺς καὶ τὰ τελευταῖα <del status="unremarkable">ὡς</del> τῆς χώρας τὴν
κρατίστην αὐτοὺς ἀφελόμενοι κατεῖχον, οὐδὲν ἧσσον
ἐτόλμησαν ἐπὶ συμμαχίαν ἐχθροὺς ὄντας σφᾶς παρακαλεῖν,
συνεβούλευόν τ᾽ αὐτοῖς ἀποδοῦσι τὴν χώραν 
τότε παρ᾽ αὐτῶν <add>ὡς</add> φίλων ἀπαιτεῖν τὰ δίκαια.
Τυρρηνοὶ δ᾽ ἀμφοτέροις ἐμποδῶν ἐγίνοντο, Ῥωμαίοις
μὲν σπονδὰς γεγονέναι λέγοντες οὐ πρὸ πολλοῦ, πρὸς
<milestone unit="reiskpage" n="996" />δὲ Ταρκυνίους συγγένειαν εἶναι σφίσι καὶ φιλίαν.
<pb id="v.2p.234" />
<milestone unit="section" n="4" />τοιαῦτα τούτων ἀποκριναμένων οὐθὲν οἱ Ῥωμαῖοι ταπεινωθέντες,
ὃ παθεῖν εἰκὸς ἦν τοὺς μέγαν τε πόλεμον
αἰρομένους καὶ πάσας ἀπεγνωκότας τὰς συμμαχικὰς
ἐλπίδας, ἀλλὰ ταῖς οἰκείαις δυνάμεσι πιστεύοντες μόναις
πολλῷ προθυμότεροι πρὸς τὸν ἀγῶνα ἐγίνοντο,
ὡς διὰ τὴν ἀνάγκην ἄνδρες ἀγαθοὶ παρὰ τοὺς κινδύνους
ἐσόμενοι, καὶ ἐὰν κατὰ νοῦν πράξωσι ταῖς
ἰδίαις ἀρεταῖς κατορθώσαντες τὸν πόλεμον οὐδενὶ κοινωσόμενοι
τῆς δόξης. τοσοῦτον αὐτοῖς φρονήματος
καὶ τόλμης ἐκ τῶν πολλῶν ἀγώνων περιῆν.
</p></div2>

<div2 type="chapter" n="63" org="uniform" sample="complete">
<p><milestone unit="section" n="1" />
παρασκευαζόμενοι δὲ τὰ εἰς τὸν πόλεμον
ἐπιτήδεια καὶ τὰς δυνάμεις ἀρξάμενοι καταγράφειν,
εἰς πολλὴν ἐνέπιπτον ἀμηχανίαν, οὐ τὴν αὐτὴν ἁπάντων
προθυμίαν εἰς τὰ ἔργα παρεχομένων. οἱ γὰρ ἐνδεεῖς
βίου καὶ μάλιστα οἱ τὰ χρέα τοῖς συμβαλοῦσι
διαλῦσαι οὐ δυνάμενοι πολλοὶ σφόδρα ὄντες οὐχ ὑπήκουον
ἐπὶ τὰ ὅπλα καλούμενοι οὐδ᾽ ἐβούλοντο κοινωνεῖν <milestone unit="reiskpage" n="997" />
οὐδενὸς ἔργου τοῖς πατρικίοις, εἰ μὴ ψηψίσαιντο
αὐτοῖς χρεῶν ἄφεσιν: ἀλλὰ καὶ καταλείψειν τινὲς αὐτῶν
τὴν πόλιν ἔλεγον καὶ παρεκελεύοντο ἀλλήλοις μὴ
φιλοχωρεῖν πόλει μηδενὸς αὐτοῖς ἀγαθοῦ μεταδιδούσῃ.
<milestone unit="section" n="2" />τέως μὲν οὖν παρακαλεῖν αὐτοὺς οἱ πατρίκιοι καὶ μεταπείθειν
ἐπειρῶντο, ἐπεὶ δ᾽ οὐθὲν ἐγίνοντο μετριώτεροι
πρὸς τὰς παρακλήσεις, οὕτω δὴ συνελθόντες εἰς τὸ
βουλευτήριον ἐσκόπουν, τίς εὐπρεπεστέρα λύσις ἔσται
τῆς κατεχούσης τὴν πόλιν ταραχῆς. ὅσοι μὲν οὖν
<pb id="v.2p.235" />
ἐπιεικεῖς τὴν φύσιν καὶ μέτριοι τοῖς τιμήμασι τῶν
βίων ἦσαν, παρῄνουν ἀφεῖναι τὰ χρέα τοῖς πένησι καὶ
πρίασθαι πολιτικὴν εὔνοιαν ὀλίγου διαφόρου, μεγάλα
μέλλοντας ἐξ αὐτῆς κερδανεῖν ἰδίᾳ τε καὶ δημοσίᾳ.
</p></div2>

<div2 type="chapter" n="64" org="uniform" sample="complete">
<p><milestone unit="section" n="1" />
ἦν δ᾽ ὁ ταύτης ἡγούμενος τῆς γνώμης 
Μάρκος Οὐαλέριος, υἱὸς Ποπλίου Οὐαλερίου, ἑνὸς τῶν
<milestone unit="reiskpage" n="998" />καταλυσάντων τὴν τυραννίδα, τοῦ κληθέντος διὰ τὴν
εἰς τὸ δημοτικὸν εὔνοιαν Ποπλικόλα, διδάσκων αὐτούς,
ὅτι τοῖς μὲν ὑπὲρ τῶν ἴσων ἀγωνιζομένοις ἴσαι
φιλοῦσιν ἐμφύεσθαι πρὸς τὰ ἔργα φιλοτιμίαι, τοῖς δὲ 
μηδὲν ἀπολαύειν μέλλουσιν ἀγαθὸν οὐδὲν ἐπέρχεται
φρονεῖν γενναῖον: ἠρεθίσθαι τε λέγων ἅπαντας τοὺς
ἀπόρους καὶ περιιόντας κατὰ τὴν ἀγορὰν λέγειν: <milestone unit="section" n="2" />τί 
δ᾽ ἡμῖν ἔσται πλέον, ἐὰν νικήσωμεν τοὺς ἔξωθεν πολεμίους,
εἰ τοῖς δανεισταῖς ἀγώγιμοι πρὸς τὰ χρέα 
γενησόμεθα καὶ τῇ πόλει τὴν ἡγεμονίαν κατασκευάσαντες
αὐτοὶ μηδὲ τὴν ἐλευθερίαν τοῖς σώμασι φυλάξαι
δυνησόμεθα; κίνδυνόν τ᾽ οὐ τοῦτον μόνον
ἐπαχθῆναι σφίσιν ἀποφαίνων, ἐὰν ἐκπολεμωθῇ πρὸς
τὴν βουλὴν ὁ δῆμος, μὴ καταλίπῃ τὴν πόλιν ἐν τοῖς 
κινδύνοις, ὃ πάντας ὀρρωδεῖν χρὴ τοὺς τὰ κοινὰ σώζεσθαι
βουλομένους, ἀλλὰ κἀκεῖνον τὸν ἔτι τούτου
<milestone unit="reiskpage" n="999" />χαλεπώτερον, μὴ ταῖς παρὰ τῶν τυράννων φιλανθρωπίαις
ἐξαπατηθεὶς κατὰ τῶν πατρικίων ἄρηται τὰ ὅπλα
<pb id="v.2p.236" />
<milestone unit="section" n="3" />καὶ συγκαταγάγῃ Ταρκύνιον ἐπὶ τὴν ἀρχήν. ἕως οὖν
ἔτι λόγους καὶ ἀπειλὰς εἶναι, πονηρὸν δ᾽ ἔργον μηδὲν
ὑπὸ τοῦ δήμου γεγονέναι, φθάσαι τῇ βοηθείᾳ ταύτῃ
τὸν δῆμον εἰς τὰ πράγματα προοικειωσαμένους παρῄνει,
οὔτε πρώτους τὸ πολίτευμα τοῦτο καθισταμένους
οὔτε αἰσχύνην τινὰ δι᾽ αὐτὸ μεγάλην ὀφλήσοντας,
ἀλλὰ πολλοὺς ἔχοντας ἐπιδεῖξαι καὶ τοῦτο ὑπομείναντας
καὶ ἄλλα πολλῷ τούτου χαλεπώτερα, ὅταν μηθὲν
ἐξῇ πράττειν ἕτερον: τὰς γὰρ ἀνάγκας κρείττους εἶναι
τῆς ἀνθρωπίνης φύσεως, καὶ τὸ εὐπρεπὲς τότε ἀξιοῦν
ἅπαντας σκοπεῖν, ὅταν ἔχωσιν ἤδη τὸ ἀσφαλές.
</p></div2>

<div2 type="chapter" n="65" org="uniform" sample="complete">
<p><milestone unit="section" n="1" />
ἐξαριθμησάμενος δὲ πολλὰ καὶ ἐκ πολλῶν
παραδείγματα πόλεων τελευταίαν παρέσχετο τὴν Ἀθηναίων
πόλιν μεγίστου τότε τυγχάνουσαν ὀνόματος ἐπὶ <milestone unit="reiskpage" n="1000" />
σοφίᾳ, οὐ πρὸ πολλῶν χρόνων, ἀλλὰ κατὰ τοὺς πατέρας
αὐτῶν ἄφεσιν χρεῶν ψηφισαμένην τοῖς ἀπόροις
Σόλωνος καθηγησαμένου, καὶ οὐθένα τῇ πόλει τοῦ
πολιτεύματος τούτου ἐπιτιμᾶν οὐδὲ τὸν εἰσηγησάμενον
αὐτὸ δημοκόπον καὶ πονηρὸν ἀποκαλεῖν, ἀλλὰ καὶ τοῖς
πεισθεῖσι πολλὴν φρόνησιν ἅπαντας μαρτυρεῖν, καὶ
<milestone unit="section" n="2" />τῷ πείσαντι μεγάλην σοφίαν. Ῥωμαίοις δ᾽, οἷς οὐ
περὶ μικρῶν τὸν κίνδυνον εἶναι διαφορῶν, ἀλλ᾽ ὑπὲρ
τοῦ μὴ παραδοθῆναι πάλιν ὠμῷ καὶ παντὸς χείρονι
θηρίου τυράννῳ, τίς τῶν νοῦν ἐχόντων ἐπιτιμήσειεν
ἄν, <add>ἐὰν</add> τῇ φιλανθρωπίᾳ ταύτῃ συμμάχους ἀντὶ πολεμίων
<pb id="v.2p.237" />
τοὺς πένητας κατασκευάσωνται τῇ πόλει γενέσθαι;
<milestone unit="section" n="3" /><milestone unit="reiskpage" n="1001" />διεξελθὼν δὲ τὰ ξενικὰ παραδείγματα τελευταῖον 
τὸν ἐκ τῶν ἐπιχωρίων ἔργων προσελάμβανε: λόγον
ὑπομιμνήσκων τὰς ἔναγχος κατασχούσας αὐτοὺς ἀνάγκας,
ὅτε κρατουμένης σφῶν τῆς χώρας ὑπὸ Τυρρηνῶν 
τειχήρεις γενόμενοι καὶ εἰς πολλὴν τῶν ἀναγκαίων
καταστάντες ἀπορίαν οὐκ ἔσχον ἀνθρώπων μεμηνότων
καὶ θανατώντων ἀνοήτους λογισμούς, ἀλλ᾽ εἴξαντες
τοῖς κατέχουσι καιροῖς καὶ τὴν ἀνάγκην διδάσκαλον
τῶν συμφερόντων λαβόντες, ὅμηρα τε δοῦναι βασιλεῖ 
Πορσίνᾳ τοὺς ἐπιφανεστάτους παῖδας ὑπέμειναν, οὔπω
πρότερον τοῦτο ὑπομείναντες, καὶ μέρει τῆς χώρας
ζημιωθῆναι, τῶν Ἑπτὰ πάγων Τυρρηνοῖς ἀποστάντες,
καὶ δικαστῇ χρήσασθαι τῷ πολεμίῳ, περὶ ὧν αὐτοῖς
ὁ τύραννος ἐνεκάλει, διδόντες καὶ ἀγορὰν καὶ ὅπλα 
καὶ τἆλλα, ὅσων ἐδέοντο Τυρρηνοὶ παρασχεῖν ἐπὶ τῇ
<milestone unit="section" n="4" />καταλύσει τοῦ πολέμου. τούτοις δὴ τοῖς παραδείγμασι 
χρησάμενος οὐ τῆς αὐτῆς φρονήσεως ἔργον ἀπέφαινεν
εἶναι τοῖς μὲν πολεμίοις περὶ μηθενὸς ὧν ἠξίωσαν
<milestone unit="reiskpage" n="1002" />ἀντειπεῖν, τοῖς δ᾽ ἑαυτῶν πολίταις περὶ μικροῦ πολεμεῖν 
διαφόρου, οἳ πολέμους μὲν ἠγωνίσαντο καλοὺς
καὶ πολλοὺς περὶ τῆς ἡγεμονίας, ὅτε κατεῖχον οἱ βασιλεῖς
τὰ κοινά, μεγάλην δὲ προθυμίαν εἰς τὸ συνελευθερῶσαι
τὴν πόλιν ἀπὸ τῶν τυράννων παρέσχοντο,
ἔτι δὲ πλείονα παρέξεσθαι σπουδὴν ἔμελλον εἰς τὰ 
<pb id="v.2p.238" />
λοιπὰ ἔργα παρακληθέντες, βίων μὲν σπανίζοντες, τὰ
δὲ σώματα καὶ τὰς ψυχάς, ἃ μόνα περιῆν αὐτοῖς,
ἀφειδῶς εἰς τοὺς περὶ αὐτῆς κινδύνους ἐπιδιδόντες.
ἔφη δὲ τελευτῶν ὡς εἰ καὶ μηδὲν ἐπεχείρουν ἐκεῖνοι
τοιοῦτον ὑπ᾽ αἰσχύνης κρατούμενοι λέγειν, μηδὲ ἀπαγγέλλειν,
τοὺς πατρικίους ἐχρῆν λογισμὸν τὸν προσήκοντα
περὶ αὐτῶν λαβόντας, ὧν ᾔδεσαν δεομένους
καὶ κοινῇ καὶ καθ᾽ ἕνα ἕκαστον, ταῦτ᾽ ἐξ ἑτοίμου
χαρίζεσθαι, ἐνθυμουμένους, ὅτι πρᾶγμα ὑπερήφανον
ποιοῦσιν αἰτοῦντες μὲν παρ᾽ ἐκείνων τὰ σώματα, μὴ
χαριζόμενοι δ᾽ αὐτοῖς τὰ χρήματα, καὶ λέγοντες μὲν
πρὸς ἅπαντας, ὅτι τῆς κοινῆς ἐλευθερίας ἕνεκα πολεμοῦσι,
τῶν δὲ συγκατακτησαμένων αὐτὴν ἀφαιρούμενοι,
οὐ πονηρίαν ἔχοντες αὐτοῖς ὀνειδίζειν, ἀλλ᾽ ἀπορίαν, <milestone unit="reiskpage" n="1003" />
ἣν οἰκτείρεσθαι μᾶλλον ἢ μισεῖσθαι προσῆκε.
</p></div2>

<div2 type="chapter" n="66" org="uniform" sample="complete">
<p><milestone unit="section" n="1" />
τοιαῦτα τοῦ Οὐαλερίου λέγοντος καὶ πολλῶν
τὴν γνώμην ἐπαινούντων Ἄππιος Κλαύδιος Σαβῖνος
ἐν τῷ προσήκοντι κληθεὶς τόπῳ τἀναντία παρῄνει
διδάσκων, ὅτι τὸ στασιάζον οὐκ ἐξαιρεθήσεται τῆς
πόλεως, ἐὰν ψηφίσωνται χρεῶν ἀποκοπάς, ἀλλ᾽ ἔτι
πονηρότερον ἔσται μεταχθὲν ἀπὸ τῶν πενήτων εἰς
τοὺς εὐπόρους. <milestone unit="section" n="2" />δῆλον γὰρ δὴ πᾶσιν ὑπάρχειν, ὅτι
χαλεπῶς οἴσουσιν οἱ μέλλοντες ἀποστερεῖσθαι τῶν χρημάτων
πολῖταί τ᾽ ὄντες καὶ ἐπίτιμοι καὶ πάσας ἐστρατευμένοι
τὰς ἐπιβαλούσας ὑπὲρ τῆς πόλεως στρατείας,
<pb id="v.2p.239" />
οὐδ᾽ ἀξιοῦντες ἃ κατέλιπον αὐτοῖς οἱ πατέρες καὶ αὐτοὶ
φιλεργοῦντες καὶ σωφρόνως ζῶντες ἐκτήσαντο δημεύεσθαι
τοῖς πονηροτάτοις καὶ ἀργοτάτοις τῶν πολιτῶν.
πολλῆς δ᾽ εἶναι μωρίας ἔργον τῷ χείρονι μέρει τοῦ
<milestone unit="reiskpage" n="1004" />πολιτεύματος χαρίζεσθαι βουλομένους τοῦ κρείττονος 
ὑπερορᾶν καὶ τοῖς ἀδικωτάτοις τῶν πολιτῶν τὰς ἀλλοτρίας
δημεύοντας οὐσίας τῶν δικαίως αὐτὰς κτησαμένων
ἀφαιρεῖσθαι. <milestone unit="section" n="3" />ἐνθυμεῖσθαί τ᾽ αὐτοὺς ἠξίου, ὅτι 
οὐχ ὑπὸ τῶν πενήτων καὶ οὐδεμίαν ἰσχὺν ἐχόντων αἱ
πόλεις ἀπόλλυνται τὰ δίκαια ποιεῖν ἀναγκαζομένων, 
ἀλλ᾽ ὑπὸ τῶν εὐπόρων καὶ τὰ πολιτικὰ πράττειν δυναμένων,
ὅταν ὑπὸ τῶν χειρόνων ὑβρίζωνται καὶ τῶν
δικαίων μὴ τυγχάνωσιν. εἰ δὲ μηδὲν ἀγανακτήσειν
μέλλοιεν οἱ τῶν συμβολαίων ἀποστερούμενοι, πρᾴως
δέ πως καὶ ῥᾳθύμως οἴσειν τὰς βλάβας, οὐδ᾽ οὕτως 
ἔφη καλῶς ἕξειν σφίσιν οὐδ᾽ ἀσφαλῶς δωρεὰν τοῖς
πένησι χαρίζεσθαι τοιαύτην, δι᾽ ἣν ἀσυνάλλακτος ὁ
κοινὸς ἔσται βίος καὶ μισάλληλος καὶ τῶν ἀναγκαίων
χρειῶν, ὧν χωρὶς οὐκ ἔνεστιν οἰκεῖσθαι τὰς πόλεις,
ἐνδεής, οὔτε τὴν χώραν σπειρόντων ἔτι καὶ φυτευόντων 
τῶν γεωργῶν, οὔτε τὴν θάλατταν πλεόντων καὶ
διαμειβομένων τὰς διαποντίους ἀγορὰς τῶν ἐμπόρων,
οὔτε ἄλλην ἐργασίαν οὐδεμίαν δικαίαν ποιουμένων
<milestone unit="reiskpage" n="1005" />τῶν πενήτων. <milestone unit="section" n="4" />εἰς ἅπαντα γὰρ ταῦτα τοῖς δεομένοις 
ἀφορμῆς οὐδένα τῶν εὐπόρων τὰ ἑαυτοῦ χρήματα 
προήσεσθαι: ἐκ δὲ τούτων φθονήσεσθαι μὲν εὐπορίαν,
καταλυθήσεσθαι δὲ φιλεργίαν, κρείττω δὲ μοῖραν ἕξειν
<pb id="v.2p.240" />
τοὺς ἀκολάστους τῶν σωφρόνων, τοὺς δ᾽ ἀδίκους τῶν
δικαίων καὶ τοὺς σφετεριζομένους τἀλλότρια τῶν φυλαττόντων
τὰ ἴδια. ταῦτα δ᾽ εἶναι τὰ ποιοῦντα διχοστασίας
ἐν ταῖς πόλεσι καὶ ἀλληλοφθορίας ἀπαύστους
καὶ πᾶσαν ἄλλην κακῶν ἰδέαν, ὑφ᾽ ὧν αἱ μὲν εὐτυχέστατα
πράξασαι τὴν ἐλευθερίαν ἀφῃρέθησαν, αἱ δὲ τῆς
χείρονος μοίρας τυχοῦσαι πανώλεθροι διεφθάρησαν.
</p></div2>

<div2 type="chapter" n="67" org="uniform" sample="complete">
<p><milestone unit="section" n="1" />
παντὸς δὲ μάλιστα σκοπεῖν αὐτοὺς ἠξίου
καινὴν καθισταμένους πολιτείαν, ὅπως μηθὲν εἰς αὐτὴν
παρελεύσεται πονηρὸν ἔθος, πολλὴν ἀνάγκην εἶναι
λέγων ὁποἶ ἄττ᾽ ἂν ᾖ τὰ κοινὰ τῶν πόλεων ἐπιτηδεύματα, <milestone unit="reiskpage" n="1006" />
τοιούτους γίνεσθαι τοὺς τῶν ἰδιωτῶν βίους.
ἔθος δ᾽ εἶναι οὐδὲν κάκιον οὔτε πόλεσιν οὔτε οἴκοις
τοῦ καθ᾽ ἡδονὰς ἀεὶ ζῆν ἕκαστον καὶ τοῦ πάντα συγχωρεῖσθαι
τοῖς ἥττοσιν ὑπὸ τῶν κρειττόνων, εἴτε πρὸς
χάριν εἴτε πρὸς ἀνάγκην: οὐ γὰρ ἀποπληροῦσθαι τὰς
ἐπιθυμίας τῶν ἀφρόνων τυγχανούσας ὧν ἂν δεηθῶσιν,
ἀλλ᾽ ἑτέρων εὐθὺς ὀρέγεσθαι μειζόνων καὶ εἰς ἄπειρον
προβαίνειν: μάλιστα δὲ τοῦτο πάσχειν τοὺς ὄχλους:
ἃ γὰρ καθ᾽ ἑαυτὸν ἕκαστος αἰσχύνεται πράττειν ἢ
δέδιεν ὑπὸ τοῦ κρείττονος κατειργόμενος, ταῦτ᾽ ἐν
κοινῷ γενομένους ἑτοιμότερον παρανομεῖν προσειληφότας
ἰσχὺν ταῖς ἑαυτῶν γνώμαις ἐκ τῶν τὰ ὅμοια
βουλομένων. <milestone unit="section" n="2" /> ἀπληρώτους δὲ καὶ ἀορίστους ὑπαρχούσας
τὰς τῶν ἀνοήτων ὄχλων ἐπιθυμίας ἀρχομένας ἔφη
δεῖν κωλύειν, ἕως εἰσὶν ἀσθενεῖς, οὐχ, ὅταν ἰσχυραὶ
<pb id="v.2p.241" />
<milestone unit="reiskpage" n="1007" />καὶ μεγάλαι δύνωνται, καθαιρεῖν. χαλεπωτέραν γὰρ
ὀργὴν ἅπαντας ἔχειν τῶν συγχωρηθέντων στερομένους
ἢ τῶν ἐλπιζομένων μὴ τυγχάνοντας. <milestone unit="section" n="3" />παραδείγμασί τε 
πολλοῖς εἰς τοῦτ᾽ ἐχρήσατο πόλεων Ἑλληνίδων ἔργα
διεξιών, ὅσαι μαλακισθεῖσαι δι᾽ ἀκαιρούς τινας ἀφορμὰς 
καὶ πονηρῶν ἐπιτηδευμάτων ἀρχὰς ἐφεῖσαι παρελθεῖν
οὐκέτι παῦσαι καὶ ἀνελεῖν αὐτὰ δύναμιν ἔσχον:
ἐξ ὧν εἰς αἰσχρὰς καὶ ἀνηκέστους ἠναγκάσθησαν προελθεῖν
συμφοράς. ἐοικέναι τε τῷ καθ᾽ ἕνα τὸ κοινὸν
ἔφη, ψυχῇ μὲν ἀνδρὸς ἀνάλογον ἐχούσης τι τῆς βουλῆς, 
<milestone unit="section" n="4" />σώματι δὲ τοῦ δήμου. ἐὰν μὲν οὖν τῆς βουλῆς τὸν 
ἄφρονα δῆμον ἄρχειν ἐῶσιν, ὅμοια πείσεσθαι αὐτοὺς
ἔφη τοῖς ὑποτάττουσι τὴν ψυχὴν τῷ σώματι καὶ μὴ
κατὰ τὸν λογισμόν, ἀλλὰ κατὰ τὰ πάθη ζῶσιν. ἐὰν
δ᾽ ἄρχεσθαί τε καὶ ἄγεσθαι τὸν δῆμον συνεθίζωσιν 
<milestone unit="reiskpage" n="1008" />ὑπὸ τῆς βουλῆς, ταὐτὸ ποιήσουσι τοῖς ὑποτάττουσι
τῇ ψυχῇ τὸ σῶμα καὶ πρὸς τὸ βέλτιστον, ἀλλὰ μὴ
<milestone unit="section" n="5" />πρὸς τὸ ἥδιστον τοὺς βίους ἄγουσι. βλάβην δὲ μεγάλην 
οὐδεμίαν ἀπέφαινε συμβήσεσθαι τῇ πόλει, ἐὰν
οἱ πένητες ἀγανακτοῦντες ἐπὶ τῷ μὴ συγχωρηθῆναι 
σφίσι τὴν χρεοκοπίαν μὴ θελήσωσιν ὑπὲρ αὐτῆς τὰ
ὅπλα ἀναλαβεῖν, ὀλίγους τινὰς εἶναι λέγων παντάπασι
τοὺς μηδὲν ὑπολειπομένους ἑαυτοῖς ἔξω τοῦ σώματος,
οὓς οὔτ᾽ ὠφέλειάν τινα παρέξεσθαι τῷ κοινῷ θαυμαστὴν
<pb id="v.2p.242" />
ὅσην παρόντας ταῖς στρατείαις, οὔτε βλάβην
ἀπόντας: ὑπομιμνήσκων αὐτούς, ὅτι τὴν ἐσχάτην ἀπελάμβανον
ἐν τοῖς πολέμοις χώραν οἱ τοὐλάχιστον ἔχοντες
τοῦ βίου τίμημα, καὶ ὅτι προσθήκης μοῖραν ἐπεῖχον
οὗτοι τοῖς ἐν φάλαγγι τεταγμένοις, καταπλήξεως
ἕνεκα τῶν πολεμίων συνόντες, οἷα δὴ μηδὲν φέροντες
ὅπλον ὅτι μὴ σφενδόνας, ὧν ἐλάχιστον ἐν ταῖς μάχαις εἶναι ὄφελος.
</p></div2>

<div2 type="chapter" n="68" org="uniform" sample="complete">
<p><milestone unit="section" n="1" />
τούς τ᾽ οἰκτείρειν τὴν πενίαν τῶν πολιτῶν
ἀξιοῦντας καὶ βοηθεῖν τοῖς μὴ δυναμένοις διαλῦσαι
τὰ χρέα παραινοῦντας ἔφη δεῖν ἐξετάζειν, τί <milestone unit="reiskpage" n="1009" />
ποτε τὸ πεποιηκὸς ἦν αὐτοὺς ἀπόρους κλήρους τε παραλαβόντας,
οὓς οἱ πατέρες αὐτῶν κατέλιπον, καὶ ἀπὸ
τῶν στρατειῶν πολλὰ ὠφεληθέντας, καὶ <add>τὰ</add> τελευταῖα
ἐκ τῆς δημευθείσης τῶν τυράννων οὐσίας τὴν
ἐπιβαλοῦσαν μοῖραν λαβόντας: ἔπειθ᾽ οὓς μὲν ἂν
ὁρῶσι τῇ γαστρὶ καὶ ταῖς αἰσχίσταις ἐζηκότας ἡδοναῖς
καὶ διὰ ταῦτ᾽ ἐκπεπτωκότας ἐκ τῶν βίων, αἰσχύνας
τῆς πόλεως νομίζειν καὶ βλάβας, καὶ μέγα τῷ κοινῷ
κέρδος ὑπολαμβάνειν, ἐὰν ἑκόντες ἀπὸ τῆς πόλεως
ἀποφθαρῶσιν: οὓς δ᾽ ἂν αἰσθάνωνται διὰ πονηρὰν
τύχην ἀπολωλεκότας τοὺς βίους, ἐκ τῶν ἰδίων τούτους
<pb id="v.2p.243" />
<milestone unit="section" n="2" />εὖ ποιεῖν. ἄριστα δὲ τοῦτο καὶ γινώσκειν καὶ ποιήσειν 
ἔφησε τοὺς συμβεβληκότας αὐτοῖς καὶ βοηθήσειν
αὐτῶν ταῖς τύχαις αὐτοὺς ἐκείνους οὐκ ἀναγκασθέντας
ὑφ᾽ ἑτέρων, ἀλλ᾽ ἑκόντας, ἵν᾽ αὐτοῖς ἡ χάρις ἀντὶ τῶν
χρημάτων καλὸν ὀφείλημα περιῇ. κοινὴν δὲ ποιεῖν 
<milestone unit="reiskpage" n="1010" />τὴν βοήθειαν ἅπασιν, ἧς ἐξ ἴσου μεθέξουσιν οἱ πονηροὶ
τοῖς χρηστοῖς, καὶ μὴ ἐκ τῶν ἰδίων, ἀλλ᾽ ἐκ τῶν
ἀλλοτρίων τινὰς εὖ ποιεῖν, καὶ ὧν τὰ χρήματα ἀφαιροῦνται,
τούτοις μηδὲ τὰς ὑπὲρ τῶν εὐεργεσιῶν καταλιπεῖν
χάριτας, ἥκιστα τῇ Ῥωμαίων ἀρετῇ προσήκειν. 
<milestone unit="section" n="3" />ὑπὲρ ἅπαντα δὲ ταῦτα καὶ τἆλλα, δεινόν τι καὶ οὐκ 
ἀνεκτὸν εἶναι Ῥωμαίοις τῆς ἡγεμονίας ἀντιποιουμένοις,
ἣν διὰ πολλῶν πόνων οἱ πατέρες αὐτῶν κτησάμενοι
τοῖς ἐκγόνοις κατέλιπον, μὴ κατὰ προαίρεσιν μηδὲ
πεισθέντας μηδ᾽ ἐν ᾧ προσῆκε καιρῷ τὰ βέλτιστα καὶ 
τῷ κοινῷ συμφέροντα πράττειν, ἀλλ᾽ ὥσπερ ἑαλωκυίας
τῆς πόλεως ἢ προσδοκώσης τοῦτο πείσεσθαι παρὰ τὸ
δοκοῦν ἑαυτοῖς πράττειν, ἐξ ὧν ὠφέλειαν μὲν οὐδεμίαν
ἢ μικράν τινα κομιδῇ λήψονται, κακῶν δὲ κινδυνεύσουσι
<milestone unit="reiskpage" n="1011" />τὰ ἔσχατα παθεῖν. <milestone unit="section" n="4" />μακρῷ γὰρ αὐτοῖς εἶναι 
κρεῖττον ἃ κελεύουσι Λατῖνοι πράττειν ὡς μετριώτερα
ὄντα καὶ μηδ᾽ εἰς πεῖραν ἐλθεῖν πολέμου, ἢ τοῖς μηδαμῇ
μηδὲν χρησίμοις συγχωρήσαντας ἃ παρακαλοῦσιν
ἀνελεῖν τὴν πίστιν ἐκ τῆς πόλεως, ἣν ἱεροῦ κατασκευῇ
<pb id="v.2p.244" />
καὶ θυσίαις διετησίοις οἱ πατέρες αὐτῶν ἔταξαν γεραίρεσθαι,
μέλλοντας σφενδονητῶν συμμαχίαν ἐπὶ τὸν
 πόλεμον προσλαμβάνειν. <milestone unit="section" n="5" /> κεφάλαιον δὲ τῆς γνώμης
ἦν αὐτῷ τόδε: τοὺς μὲν θέλοντας τῶν πολιτῶν κοινωνεῖν
τῆς ἐκ τοῦ πολέμου τύχης ἐπὶ τοῖς αὐτοῖς δικαίοις,
οἷς καὶ τῶν ἄλλων ἕκαστος, παραλαμβάνειν
ἐπὶ τὰ πράγματα: τοὺς δὲ κατὰ συνθήκας ὁποίας
δήποτε ἀξιοῦντας ἀναλαμβάνειν τὰ ὅπλα περὶ τῆς
πατρίδος, ὡς οὐδὲν εἰ λάβοιεν ὠφελήσοντας, χαίρειν
ἐᾶν. εἰ γὰρ τοῦτο μάθοιεν, εἴξειν αὐτοὺς ἔφη, καὶ
παρέξειν σφᾶς αὐτοὺς τοῖς τὰ κράτιστα περὶ τοῦ κοινοῦ <milestone unit="reiskpage" n="1012" />
βουλεύουσιν εὐπειθεῖς. εἰωθέναι γὰρ ἀεί πως τὸ
ἀνόητον ἅπαν, ὅταν μέν τις αὐτὸ κολακεύῃ μεγάλα
φρονεῖν, ὅταν δὲ δεδίττηται σωφρονεῖν.
</p></div2>

<div2 type="chapter" n="69" org="uniform" sample="complete">
<p><milestone unit="section" n="1" />
αὗται μὲν αἱ πλεῖστον ἀλλήλων διαφέρουσαι
γνῶμαι ἐλέχθησαν, ἕτεραι δέ τινες αἱ τὴν
μεταξὺ τούτων ἔχουσαι χώραν συχναί. οἱ μὲν γὰρ
αὐτοὺς μόνον ἀφεῖσθαι τῶν χρεῶν τοὺς μηδὲν κεκτημένους
ἠξίουν, τὰ χρήματα ποιοῦντες ἀγώγιμα τοῖς
δανεισταῖς, οὐ τὰ σώματα: οἱ δὲ τὸ δημόσιον ὑπὲρ
τῶν ἀδυνάτων διαλῦσαι τὰ συμβόλαια συνεβούλευον,
ἵνα ἥ τε πίστις τῶν πενήτων ὑπὸ τῆς δημοσίας φυλαχθῇ
χάριτος καὶ οἱ συμβεβληκότες αὐτοῖς μηθὲν
ἀδικηθῶσιν. ἐδόκει δέ τισι καὶ τῶν ἤδη κατεχομένων
<pb id="v.2p.245" />
πρὸς τὰ χρέα καὶ τῶν μελλόντων ἀφαιρεθήσεσθαι τὴν
ἐλευθερίαν ῥύσασθαι τὰ σώματα, ἐκ τῶν αἰχμαλώτων
ἕτερα τοῖς δανεισταῖς διαμειψαμένους ὑπὲρ αὐτῶν σώματα.
<milestone unit="section" n="2" />τοιούτων δέ τινων λεχθέντων ἡ νικῶσα ἦν 
γνώμη, μηθὲν ἐν τῷ παρόντι γενέσθαι περὶ αὐτῶν 
<milestone unit="reiskpage" n="1013" />προβούλευμα: ὅταν δὲ τὸ κράτιστον τέλος οἱ πόλεμοι
λάβωσι, τότε προθεῖναι τοὺς ὑπάτους λόγον καὶ ψῆφον
ἀναδοῦναι τοῖς συνέδροις: τέως δὲ μηδεμίαν εἴσπραξιν
εἶναι μήτε συμβολαίου μηθενὸς μήτε καταδίκης μηδεμιᾶς,
ἀφεῖσθαι δὲ καὶ τὰς ἄλλας ἀμφισβητήσεις πάσας, 
καὶ μήτε τὰ δικαστήρια καθίζειν μήτε τὰς ἀρχὰς διαγινώσκειν
περὶ μηθενὸς ἔξω τῶν εἰς τὸν πόλεμον ἀνηκόντων.
<milestone unit="section" n="3" />τοῦτο τὸ προβούλευμα εἰς τὸν δῆμον ἐξενεχθὲν 
ἐμείωσε μέν τι τῆς πολιτικῆς ταραχῆς, οὐ μὴν
ἅπαν γε τὸ στασιάζον ἐξεῖλεν ἐκ τῆς πόλεως. ἦσαν 
γάρ τινες ἐκ τοῦ θητικοῦ πλήθους, οἷς οὐκ ἐφαίνετο
ἀποχρῶσα εἶναι βοήθεια ἡ παρὰ τῆς βουλῆς ἐλπὶς φανερὸν
οὐδὲ βέβαιον ἔχουσα οὐδέν: ἀλλὰ δυεῖν θάτερον
αὐτὴν ἠξίουν ποιεῖν, ἢ διδόναι σφίσιν ἤδη τὴν
ἄφεσιν τῶν χρεῶν, εἰ βούλεται κοινωνοὺς τῶν κινδύνων 
ἔχειν, ἢ μὴ φενακίζειν εἰς ἑτέρους ἀναβαλλομένην
<milestone unit="reiskpage" n="1014" />χρόνους: οὐ γὰρ ὁμοίας εἶναι τὰς διανοίας τῶν
ἀνθρώπων δεομένων τε καὶ ἀποπληρωθέντων, ὅτου ἂν δεηθῶσιν.
</p></div2>

<div2 type="chapter" n="70" org="uniform" sample="complete">
<p><milestone unit="section" n="1" />
ἐν τοιαύτῃ δὴ καταστάσει τῶν κοινῶν ὑπαρχόντων 
σκοποῦσα ἡ βουλή, δι᾽ οὗ μάλιστα διαπράξεται
τρόπου μηθὲν ἔτι νεωτερίσαι τοὺς δημοτικούς, ἔκρινε
<pb id="v.2p.246" />
τὴν μὲν ὑπατικὴν ἐξουσίαν ἀνελεῖν κατὰ τὸ παρόν,
ἑτέραν δέ τινα ἀρχὴν ἀποδεῖξαι πολέμου τε καὶ εἰρήνης
καὶ παντὸς ἄλλου πράγματος κυρίαν, αὐτοκράτορα
καὶ ἀνυπεύθυνον, ὧν ἂν βουλεύσηται καὶ πράξῃ. <milestone unit="section" n="2" />χρόνου
δ᾽ εἶναι μέτρον τῇ νέᾳ ἀρχῇ μῆνας ἕξ, μετὰ δὲ
τὴν ἑξάμηνον αὖθις ἄρχειν τοὺς ὑπάτους. τὰ δ᾽ ἀναγκάσαντα
αὐτὴν ἐπὶ τῷ καταλῦσαι τὸ τυραννικὸν πόλεμον
αὐθαίρετον ὑπομεῖναι τυραννίδα πολλὰ μὲν καὶ ἄλλα
ἦν, ὑπὲρ ἅπαντα δ᾽ ὁ κυρωθεὶς ὑφ᾽ ἑνὸς τῶν ὑπάτων
Ποπλίου Οὐαλερίου τοῦ κληθέντος Ποπλικόλα νόμος,
ὑπὲρ οὗ κατ᾽ ἀρχὰς ἔφην, ὅτι τὰς τῶν ὑπάτων γνώμας
ἀκύρους ἐποίησε, μὴ τιμωρεῖσθαι Ῥωμαίων τινὰ πρὸ
δίκης, ἐπιτρέψας τοῖς ἀγομένοις ἐπὶ τὰς κολάσεις <milestone unit="reiskpage" n="1015" />
ὑπ᾽ αὐτῶν προκαλεῖσθαι τὴν διάγνωσιν ἐπὶ τὸν δῆμον,
καὶ τέως ἂν ἡ πληθὺς ἐνέγκῃ ψῆφον ὑπὲρ
αὐτῶν σώμασί τε καὶ βίοις τὸ ἀσφαλὲς ἔχειν: τὸν δὲ
παρὰ ταῦτά τι ποιεῖν ἐπιχειροῦντα νηποινὶ τεθνάναι
κελεύων. <milestone unit="section" n="3" />ἐλογίζετο δὴ μένοντος μὲν κυρίου τοῦ νόμου
τοῦδε μηθὲν ὑπηρετήσειν ἀναγκαζομένους ταῖς
ἀρχαῖς τοὺς πένητας καταφρονοῦντας ὡς εἰκὸς τῶν
τιμωριῶν, ἃς οὐ παραχρῆμα ὑφέξειν ἔμελλον, ἀλλ᾽
ὅταν ὁ δῆμος αὐτῶν καταψηφίσηται, ἀναιρεθέντος δ᾽
αὐτοῦ κατὰ πολλὴν ἀνάγκην τὰ κελευόμενα ποιήσειν
ἅπαντας. ἵνα δὲ μηθὲν ἐναντιωθεῖεν οἱ πένητες, εἴ
τις αὐτὸν καταλύοι τὸν νόμον ἐκ τοῦ φανεροῦ, τὴν
ἰσοτύραννον ἀρχὴν ἔκρινεν ἐπὶ τὰ πράγματα παραγαγεῖν,
<pb id="v.2p.247" />
<milestone unit="reiskpage" n="1016" />ἣ πάντας ἔμελλεν ἕξειν ὑφ᾽ ἑαυτῇ τοὺς νόμους.
<milestone unit="section" n="4" />καὶ γράφει προβούλευμα, δι᾽ οὗ παρακρουσαμένη τοὺς 
πένητας καὶ τὸν βεβαιοῦντα τὴν ἐλευθερίαν αὐτοῖς
νόμον ἀνελοῦσα ἔλαθεν. ἦν δὲ τὸ προβούλευμα τοιόνδε:
Λάρκιον μὲν καὶ Κλοίλιον τοὺς τότε ὑπατεύοντας ἀποθέσθαι 
τὴν ἐξουσίαν, καὶ εἴ τις ἄλλος ἀρχήν τινα
εἶχεν ἢ πραγμάτων τινῶν κοινῶν ἐπιμέλειαν: ἕνα δ᾽
ἄνδρα, ὃν ἂν ἥ τε βουλὴ προέληται καὶ ὁ δῆμος ἐπιψηφίσῃ,
τὴν ἁπάντων ἐξουσίαν παραλαβόντα ἄρχειν
μὴ πλείονα χρόνον ἑξαμήνου, κρείττονα ἐξουσίαν ἔχοντα 
τῶν ὑπάτων. <milestone unit="section" n="5" />τοῦτ᾽ ἀγνοήσαντες, ἣν ἔχει δύναμιν, οἱ 
δημοτικοὶ ψηφίζονται κύρια εἶναι τὰ δόξαντα τῇ βουλῇ:
ἦν δ᾽ ἄρα ἡ κρείττων ἀρχὴ τῆς κατὰ <add>τοὺς</add> νόμους
τυραννίς: τήν τε αἵρεσιν τοῦ μέλλοντος ἄρχειν τοῖς
ἐκ τοῦ συνεδρίου συνεχώρησαν αὐτοῖς ἐφ᾽ ἑαυτῶν βουλευομένοις ποιήσασθαι. 
</p></div2>

<div2 type="chapter" n="71" org="uniform" sample="complete">
<p><milestone unit="section" n="1" />
μετὰ τοῦτο πολλὴ ζήτησις ἐνέπιπτε τοῖς
προεστηκόσι τῆς βουλῆς καὶ πρόνοια περὶ τοῦ παραληψομένου
τὴν ἡγεμονίαν. ἐδόκει γὰρ αὐτοῖς δραστηρίου
τ᾽ ἀνδρὸς εἰς τὰ πράγματα δεῖν καὶ πολλὴν 
<milestone unit="reiskpage" n="1017" />τῶν πολεμικῶν ἀγώνων ἐμπειρίαν ἔχοντος, πρὸς δὲ
τούτοις φρονίμου τε καὶ σώφρονος καὶ μηδὲν ὑπὸ τοῦ
μεγέθους τῆς ἐξουσίας ἐπὶ τὸ ἀνόητον παραχθησομένου:
ὑπὲρ ἅπαντα δὲ ταῦτα καὶ τἆλλα ὅσα δεῖ προσεῖναι
στρατηλάταις ἀγαθοῖς ἄρχειν ἐγκρατῶς εἰδότος 
καὶ μηθὲν μαλακὸν ἐνδώσοντος τοἰς ἀπειθοῦσιν, οὗ
<milestone unit="section" n="2" />μάλιστα ἐν τῷ παρόντι ἐδέοντο. ἅπαντα δ᾽ ὁρῶντες 
<pb id="v.2p.248" />
ὅσα ἠξίουν περὶ τὸν ἕτερον ὑπάρχοντα τῶν ὑπάτων
Τῖτον Λάρκιον: ὁ γὰρ Κλοίλιος ἐν ταῖς πολιτικαῖς
χρείαις διάφορος ὢν τὸ δραστήριον καὶ φιλοπόλεμον
οὐκ εἶχεν, οὐδέ γε τὸ ἀρχικὸν καὶ φοβερόν, ἀλλ᾽ ἐπιεικὴς
τιμωρὸς ἦν τῶν ἀπειθούντων: ἡ δὲ βουλὴ δι᾽ αἰσχύνης ἐλάμβανον τοῦ μὲν ἀφελέσθαι τὴν ἀρχήν,
ἣν κατὰ τοὺς νόμους εἶχε, τῷ δὲ χαρίσασθαι τὴν ἀμφοτέρων
ἐξουσίαν, μείζονα βασιλικοῦ σχήματος γινομένην:
καί τι καὶ δέος αὐτὴν ὑπῄει, μὴ βαρεῖαν ὁ
Κλοίλιος ἡγησάμενος τὴν ἀπαξίωσιν τῆς ἀρχῆς ὡς
ἠτιμασμένος ὑπὸ τῆς βουλῆς ἔπειτα μεταθῆται τὴν
προαίρεσιν τοῦ βίου τοῦ δήμου γενόμενος προστάτης <milestone unit="reiskpage" n="1018" />
<milestone unit="section" n="3" />καὶ πάντα ἀνατρέψῃ τὰ κοινά. αἰδουμένων δ᾽ ἁπάντων,
ἃ φρονοῦντες ἐτύγχανον, εἰς μέσον ἐκφέρειν καὶ
μέχρι πολλοῦ τοῦτο ποιούντων ὁ πρεσβύτατός τε καὶ
τιμιώτατος τῶν ὑπατικῶν γνώμην ἀπεδείξατο, δι᾽ ἧς
ἀμφοτέρους ἐν ἴσῃ τιμῇ τοὺς ὑπάτους φυλάξας παρ᾽
αὐτῶν ἐκείνων τὸν ἐπιτηδειότερον ἄρχειν εὕρετο: ἔφη
γὰρ αὑτῷ δοκεῖν, ἐπειδὴ τὸ μὲν τῆς ἀρχῆς κράτος ἥ
τε βουλὴ διέγνωκε καὶ ὁ δῆμος ἐπεψήφικεν ἑνὶ δοθῆναι,
δύο δὲ καταλείπεται βουλῆς καὶ φροντίδος οὐ
μικρᾶς δεόμενα, τίς ὁ παραληψόμενος τὴν ἰσοτύραννον
ἀρχὴν ἔσται καὶ ὑπὸ τίνος ἀποδειχθεὶς ἐξουσίας νομίμου,
ἐκ τῶν τότε ὄντων ὑπάτων τὸν ἕτερον, εἴτε παραχωρήσαντος
<pb id="v.2p.249" />
τοῦ συνάρχοντος, εἴτε κλήρῳ λαχόντα, ἑλέσθαι
Ῥωμαίων ὃν ὑπολαμβάνει κράτιστα καὶ συμφορώτατα
<milestone unit="reiskpage" n="1019" /><add>τὰ</add> τῆς πόλεως ἐπιτροπεύσειν. μεσοβασιλέων
δ᾽ αὐτοῖς μηθὲν ἐν τῷ παρόντι δεῖν, οὓς ἐν ταῖς
μοναρχίαις ἀποδείκνυσθαι μονογνώμονας τῶν μελλόντων 
ἄρξειν ἔθος ἦν, ἐχούσης τῆς πόλεως τὴν ὅσιον ἀρχήν.
</p></div2>

<div2 type="chapter" n="72" org="uniform" sample="complete">
<p><milestone unit="section" n="1" />
ἐπαινεσάντων δὲ τὴν γνώμην ἁπάντων
μετὰ τοῦτον ἀναστὰς ἕτερος εἶπεν: ἐμοὶ δ᾽, ὦ βουλή,
δοκεῖ καὶ τοῦτ᾽ ἔτι προστεθῆναι τῇ γνώμῃ, δυεῖν ἀνδρῶν 
κρατίστων εἰς τόδε χρόνου τὰ κοινὰ διοικούντων,
ὧν οὐκ ἂν εὕροιτε ἀμείνους, τὸν μὲν ἕτερον
αὐτῶν κύριον ἀποδειχθῆναι τῆς ἀναρρήσεως, τὸν δ᾽
ἕτερον ὑπὸ τοῦ συνάρχοντος αἱρεθῆναι διαγνόντων
αὐτῶν ἐν ἀλλήλοις τὸν ἐπιτηδειότερον: ἵνα αὐτοῖς 
περιγένηται σὺν τῷ τιμίῳ καὶ τὸ χαῖρον ἴσον, τῷ μὲν
ὅτι τὸν συνάρχοντα κράτιστον ἀπέφηνε, τῷ δ᾽ ὅτι
πρὸς τοῦ συνάρχοντος ἄριστος ἐκρίθη: ἡδὺ γὰρ καὶ
καλὸν ἑκάτερον. οἶδα μὲν οὖν, ὅτι καὶ μὴ προστεθέντος
τῇ γνώμῃ τοῦδε τοῦ μέρους, αὐτοῖς ἂν ἐφάνη τοῖς 
ἀνδράσιν οὕτως ποιεῖν: κρεῖττον δὲ τὸ μηδ᾽ ὑμῶν
<milestone unit="reiskpage" n="1020" />ἕτερόν τι βουλομένων. <milestone unit="section" n="2" />ἐδόκει καὶ τοῦτο κατὰ νοῦν 
ἅπασιν εἰρῆσθαι: καὶ οὐθενὸς ἔτι τῇ γνώμῃ προστεθέντος
ἐπικυροῦται τὸ δόγμα. ὡς δὲ παρέλαβον τὴν
ἐξουσίαν οἱ ὕπατοι τοῦ διαγνῶναι, πότερος ἐξ αὐτῶν 
ἄρχειν ἐστὶν ἐπιτηδειότερος, θαυμαστόν τι καὶ παρὰ
πάσας τὰς ἀνθρωπίνας ὑπολήψεις πρᾶγμα ἐποίουν. οὐ
γὰρ ἑαυτὸν ἑκάτερος ἄξιον ἀπέφαινε τῆς ἡγεμονίας,
<pb id="v.2p.250" />
ἀλλὰ τὸν ἕτερον: καὶ κατέτριψαν ὅλην τὴν ἡμέραν ἐκείνην
τὰς ἀλλήλων ἀρετὰς ἐξαριθμούμενοι καὶ λιπαροῦντες
μὴ λαβεῖν αὐτοὶ τὴν ἀρχήν, ὥστε ἐν πολλῇ
γενέσθαι τοὺς ἐν τῷ συνεδρίῳ παρόντας ἀμηχανίᾳ.
<milestone unit="section" n="3" /><note n="5" place="unspecified" anchored="yes" /> διαλυθείσης δὲ τῆς βουλῆς οἱ προσήκοντες κατὰ γένος
ἑκατέρῳ, καὶ τῶν ἄλλων βουλευτῶν οἱ ἐντιμότατοι
πρὸς τὸν Λάρκιον ἀφικόμενοι πολλὰς ἐποιοῦντο τοῦ
ἀνδρὸς ἄχρι πολλῆς νυκτὸς δεήσεις διδάσκοντες, ὡς
ἐν ἐκείνῳ τὰς ἐλπίδας ἡ βουλὴ τέθειται πάσας, καὶ
τὸ ἀσπούδαστον αὐτοῦ περὶ τὴν ἀρχὴν πονηρὸν εἶναι
τῷ κοινῷ λέγοντες. ὁ δ᾽ ἦν ἀτενὴς καὶ πολλὰ ἐν
μέρει δεόμενός τε καὶ ἀντιβολῶν ἕκαστον διετέλει. τῇ
δ᾽ ἑξῆς ἡμέρᾳ πάλιν τοῦ συνεδρίου συναχθέντος, ἐπειδὴ
καὶ τότε διεμάχετο καὶ πειθόμενος ὑπὸ πάντων οὐκ <milestone unit="reiskpage" n="1021" />
ἀφίστατο τῆς γνώμης, ἀναστὰς ὁ Κλοίλιος ἀναγορεύει
τ᾽ αὐτόν, ὥσπερ εἰώθεσαν ποιεῖν οἱ μεσοβασιλεῖς, καὶ
τὴν ὑπατείαν αὐτὸς ἐξόμνυται.
</p></div2>

<div2 type="chapter" n="73" org="uniform" sample="complete">
<p><milestone unit="section" n="1" />
οὗτος πρῶτος ἐν Ῥώμῃ μόναρχος ἀπεδείχθη
πολέμου τε καὶ εἰρήνης καὶ παντὸς ἄλλου
πράγματος αὐτοκράτωρ. ὄνομα δ᾽ αὐτῷ τίθενται δικτάτορα,
εἴτε διὰ τὴν ἐξουσίαν τοῦ κελεύειν, ὅτι θέλοι,
καὶ τάττειν τὰ δίκαιά τε καὶ τὰ καλὰ τοῖς ἄλλοις, ὡς
ἂν αὐτῷ δοκῇ: τὰ γὰρ ἐπιτάγματα καὶ τὰς διαγραφὰς
τῶν δικαίων τε καὶ ἀδίκων ἠδίκτα οἱ Ῥωμαῖοι καλοῦσιν:
εἴτε ὥς τινες γράφουσι διὰ τὴν τότε γενομένην
ἀνάρρησιν, ἐπειδὴ οὐ παρὰ τοῦ δήμου τὴν ἀρχὴν εὑρόμενος
κατὰ τοὺς πατρίους ἐθισμοὺς ἕξειν ἔμελλεν,
<pb id="v.2p.251" />
<milestone unit="section" n="2" />ἀλλ᾽ ὑπ᾽ ἀνδρὸς ἀποδειχθεὶς ἑνός. οὐ γὰρ ᾤοντο δεῖν 
ἐπίφθονον ὄνομα καὶ βαρὺ θέσθαι τινὶ ἀρχῇ πόλιν
ἐλευθέραν ἐπιτροπευούσῃ, τῶν τε ἀρχομένων ἕνεκα,
<milestone unit="reiskpage" n="1022" />ἵνα μηθὲν ἐπὶ ταῖς μισουμέναις προσηγορίαις ἐκταράττωνται,
καὶ τῶν παραλαμβανόντων τὰς ἀρχὰς προνοίᾳ, 
μή τι λάθωσιν ἢ παθόντες ὑφ᾽ ἑτέρων πλημμελὲς ἢ
δράσαντες αὐτοὶ τοὺς πέλας, ὧν φέρουσιν αἱ τοιαῦται
δυναστεῖαι: ἐπεὶ τό γε τῆς ἐξουσίας μέγεθος, ἧς ὁ
δικτάτωρ ἔχει, ἥκιστα δηλοῦται ὑπὸ τοῦ ὀνόματος:
<milestone unit="section" n="3" />ἔστι γὰρ αἱρετὴ τυραννὶς ἡ δικτατορία. δοκοῦσι δέ 
μοι καὶ τοῦτο παρ᾽ Ἑλλήνων οἱ Ῥωμαῖοι τὸ πολίτευμα
λαβεῖν. οἱ γὰρ Αἰσυμνῆται καλούμενοι παρ᾽ Ἕλλησι
τὸ ἀρχαῖον, ὡς ἐν τοῖς περὶ βασιλείας ἱστορεῖ Θεόφραστος,
αἱρετοί τινες ἦσαν τύραννοι: ᾑροῦντο δ᾽ αὐτοὺς
<milestone unit="reiskpage" n="1023" />αἱ πόλεις οὔτ᾽ εἰς ὁριστὸν χρόνον οὔτε συνεχῶς, 
ἀλλὰ πρὸς τοὺς καιρούς, ὁπότε δόξειε συμφέρειν, καὶ
εἰς ὁποσονοῦν χρόνον: ὥσπερ καὶ Μιτυληναῖοί ποθ᾽
εἵλοντο Πιττακὸν πρὸς τοὺς φυγάδας τοὺς περὶ Ἀλκαῖον τὸν ποιητήν.
</p></div2>

<div2 type="chapter" n="74" org="uniform" sample="complete">
<p><milestone unit="section" n="1" />
ἦλθον δ᾽ ἐπὶ τοῦτο οἱ πρῶτοι διδαχθέντες 
τῇ πείρᾳ τὸ χρήσιμον. κατ᾽ ἀρχὰς μὲν γὰρ ἅπασα
<milestone unit="reiskpage" n="1024" />πόλις Ἑλλὰς ἐβασιλεύετο, πλὴν οὐχ ὥσπερ τὰ βάρβαρα
ἔθνη δεσποτικῶς, ἀλλὰ κατὰ νόμους τινὰς καὶ ἐθισμοὺς
πατρίους: καὶ κράτιστος ἦν βασιλεὺς ὁ δικαιότατός τε
καὶ νομιμώτατος καὶ μηθὲν ἐκδιαιτώμενος τῶν πατρίων. 
<milestone unit="section" n="2" />δηλοῖ δὲ καὶ Ὅμηρος δικασπόλους τε καλῶν 
<pb id="v.2p.252" />
τοὺς βασιλεῖς καὶ θεμιστοπόλους. καὶ μέχρι πολλοῦ
διέμενον ἐπὶ ῥητοῖς τισιν αἱ βασιλεῖαι διοικούμεναι,
καθάπερ ἡ Λακεδαιμονίων: ἀρξαμένων δέ τινων ἐν
ταῖς ἐξουσίαις πλημμελεῖν καὶ νόμοις μὲν ὀλίγα χρωμένων,
ταῖς δ᾽ ἑαυτῶν γνώμαις τὰ πολλὰ διοικούντων,
δυσχεράναντες ὅλον τὸ πρᾶγμα οἱ πολλοὶ κατέλυσαν
μὲν τὰ βασιλικὰ πολιτεύματα, νόμους δὲ καταστησάμενοι <milestone unit="reiskpage" n="1025" />
καὶ ἀρχὰς ἀποδείξαντες, ταύταις ἐχρῶντο τῶν
πόλεων φυλακαῖς. <milestone unit="section" n="3" />ἐπεὶ δ᾽ οὐκ αὐτάρκεις ἦσαν οὔτε
οἱ τεθέντες ὑπ᾽ αὐτῶν νόμοι βεβαιοῦν τὸ δίκαιον οὔτε
οἱ τὰς ἀρχὰς καὶ τὰς ἐπιμελείας αὐτῶν λαμβάνοντες
βοηθεῖν τοῖς νόμοις, οἵ τε καιροὶ πολλὰ νεοχμοῦντες
οὐ τὰ κράτιστα τῶν πολιτευμάτων, ἀλλὰ τὰ πρεπωδέστατα
ταῖς καταλαμβανούσαις αὐτοὺς συντυχίαις
ἠνάγκαζον αἱρεῖσθαι, οὐ μόνον ἐν ταῖς ἀβουλήτοις
συμφοραῖς, ἀλλὰ κἀν ταῖς ὑπερβαλλούσαις τὸ μέτριον
εὐτυχίαις, διαφθειρομένων δι᾽ αὐτὰς τῶν πολιτικῶν
κόσμων, οἷς ἐπανορθώσεως ταχείας καὶ αὐτογνώμονος
ἔδει, ἠναγκάζοντο παράγειν πάλιν τὰς βασιλικὰς καὶ
τυραννικὰς ἐξουσίας εἰς μέσον, ὀνόμασι περικαλύπτοντες
αὐτὰς εὐπρεπεστέροις, Θετταλοὶ μὲν ἀρχούς, Λακεδαιμόνιοι <milestone unit="reiskpage" n="1026" />
δ᾽ ἁρμοστὰς καλοῦντες, φοβούμενοι τυράννους
ἢ βασιλεῖς αὐτοὺς καλεῖν, ὡς οὐδ᾽ ὅσιον σφίσιν
ὑπάρχον, ἃς κατέλυσαν ἐξουσίας ὅρκοις καὶ ἀραῖς ἐπιθεσπισάντων
<pb id="v.2p.253" />
<milestone unit="section" n="4" />θεῶν, ταύτας πάλιν ἐμπεδοῦν. ἐμοὶ μὲν 
δὴ παρὰ τῶν Ἑλλήνων δοκοῦσι Ῥωμαῖοι τὸ παράδειγμα
λαβεῖν, ὥσπερ ἔφην, Λικίννιος δὲ παρ᾽ Ἀλβανῶν
οἴεται τὸν δικτάτορα Ῥωμαίους εἰληφέναι, τούτους
λέγων πρώτους μετὰ τὸν Ἀμολίου καὶ Νεμέτορος 
θάνατον ἐκλιπούσης τῆς βασιλικῆς συγγενείας ἐνιαυσίους
ἄρχοντας ἀποδεῖξαι τὴν αὐτὴν ἔχοντας ἐξουσίαν
τοῖς βασιλεῦσι, καλεῖν δ᾽ αὐτοὺς δικτάτορας: ἐγὼ δ᾽ οὐ
τοὔνομα ζητεῖν ἠξίουν, πόθεν ἡ Ῥωμαίων πόλις ἔλαβεν,
ἀλλὰ τὸ τῆς ἐξουσίας τῆς περιλαμβανομένης τῷ ὀνόματι 
<milestone unit="reiskpage" n="1027" />παράδειγμα. ἀλλ᾽ ὑπὲρ μὲν τούτων οὐθὲν ἂν
εἴη τάχα προὔργου τὰ πλείω γράφειν.
</p></div2>

<div2 type="chapter" n="75" org="uniform" sample="complete">
<p><milestone unit="section" n="1" />
ὃν δὲ τρόπον ὁ Λάρκιος ἐχρήσατο τοῖς
πράγμασι δικτάτωρ πρῶτος ἀποδειχθεὶς καὶ κόσμον,
οἷον περιέθηκε τῇ ἀρχῇ, συντόμως πειράσομαι διεξελθεῖν, 
ταῦτα ἡγούμενος εἶναι χρησιμώτατα τοῖς ἀναγνωσομένοις,
ἃ πολλὴν εὐπορίαν παρέξει καλῶν καὶ συμφερόντων
παραδειγμάτων νομοθέταις τε καὶ δημαγωγοῖς
καὶ τοῖς ἄλλοις ἅπασι τοῖς πολιτεύεσθαί τε καὶ τὰ
κοινὰ πράττειν βουλομένοις. οὐ γὰρ ἀζήλου καὶ ταπεινῆς 
πόλεως πολιτεύματα καὶ βίους οὐδὲ ἀνωνύμων
καὶ ἀπερριμμένων ἀνθρώπων βουλεύματα καὶ πράξεις
μέλλω διηγεῖσθαι, ὥστε ὄχλον ἄν τινι καὶ φλυαρίαν
<milestone unit="reiskpage" n="1028" />φανῆναι τὴν περὶ τὰ μικρὰ καὶ φαῦλα ἡμῶν σπουδήν:
ἀλλ᾽ ὑπὲρ τῆς ἅπασι τὰ καλὰ καὶ δίκαια ὁριζούσης 
πόλεως καὶ περὶ τῶν εἰς τοῦτο καταστησαμένων αὐτὴν
τὸ ἀξίωμα ἡγεμόνων, ἅ τις ἂν σπουδάσειε μὴ ἀγνοεῖν
<pb id="v.2p.254" />
<milestone unit="section" n="2" />φιλόσοφος καὶ πολιτικὸς ἀνήρ, συγγράφω. εὐθὺς μὲν
οὖν ἅμα τῷ παραλαβεῖν τὴν ἐξουσίαν, ἱππάρχην ἀποδείκνυσι
Σπόριον Κάσσιον, τὸν ὑπατεύσαντα κατὰ τὴν
ἑβδομηκοστὴν ὀλυμπιάδα. τοῦτο τὸ ἔθος ἕως τῆς κατ᾽
ἐμὲ γενεᾶς ἐφυλάττετο ὑπὸ Ῥωμαίων, καὶ οὐθεὶς εἰς
τόδε χρόνου δικτάτωρ αἱρεθεὶς χωρὶς ἱππάρχου τὴν
ἀρχὴν διετέλεσεν. ἔπειτα τῆς ἐξουσίας τὸ κράτος ἐπιδεῖξαι
βουληθεὶς ὅσον ἐστί, καταπλήξεως μᾶλλον ἢ χρήσεως <milestone unit="reiskpage" n="1029" />
ἕνεκα τοῖς ῥαβδούχοις ἐκέλευσεν ἅμα ταῖς δεσμαῖς
τῶν ῥάβδων τοὺς πελέκεις διὰ τῆς πόλεως φέρειν:
ἔθος ἐπιχώριον μὲν τοῖς βασιλεῦσιν, ἐκλειφθὲν δ᾽ ὑπὸ
τῶν ὑπάτων, ἐξ οὗ Οὐαλέριος Ποπλικόλας ὁ πρῶτος
ὑπατεύσας ἐμείωσε τὸν φθόνον τῆς ἀρχῆς, αὐτὸς ἀνανεωσάμενος.
<milestone unit="section" n="3" />καταπληξάμενος δὲ τούτῳ τε καὶ τοῖς
ἄλλοις συμβόλοις τῆς βασιλικῆς ἡγεμονίας τοὺς ταρακτικοὺς
καὶ νεωτεριστάς, τὸ κράτιστον τῶν ὑπὸ Σερουΐου
Τυλλίου τοῦ δημοτικωτάτου βασιλέως κατασταθέντων
νομίμων, πρῶτον ἐπέταξε ποιῆσαι Ῥωμαίοις ἅπασι,
τιμήσεις κατὰ φυλὰς τῶν βίων ἐνεγκεῖν, προσγράφοντας
γυναικῶν τε καὶ παίδων ὀνόματα καὶ ἡλικίας ἑαυτῶν
τε καὶ τέκνων. <milestone unit="section" n="4" />ἐν ὀλίγῳ δὲ χρόνῳ πάντων τιμησαμένων
διὰ τὸ μέγεθος τῆς τιμωρίας: τήν τε γὰρ
οὐσίαν ἀπολέσαι τοὺς ἀπειθήσαντας ἔδει καὶ τὴν πολιτείαν:
ἑπτακοσίοις πλείους εὑρέθησαν οἱ ἐν ἥβῃ Ῥωμαῖοι
πεντεκαίδεκα μυριάδων. μετὰ τοῦτο διακρίνας <milestone unit="reiskpage" n="1030" />
τοὺς ἔχοντας τὴν στρατεύσιμον ἡλικίαν ἀπὸ τῶν πρεσβυτέρων
<pb id="v.2p.255" />
καὶ καταχωρίσας εἰς λόχους, διένειμε πεζούς
τε καὶ ἱππεῖς εἰς τέτταρας μοίρας: ὧν μίαν μὲν τὴν
κρατίστην περὶ αὑτὸν εἶχεν, ἐκ δὲ τῶν ὑπολειπομένων
Κλοίλιον ἐκέλευσε τὸν συνύπατον ἣν αὐτὸς ἐβούλετο
λαβεῖν, τὴν δὲ τρίτην Σπόριον Κάσσιον τὸν ἱππάρχην, 
τὴν δὲ καταλειπομένην τὸν ἀδελφὸν Σπόριον Λάρκιον:
αὕτη φρουρεῖν τὴν πόλιν ἐτάχθη σὺν τοῖς πρεσβυτέροις
ἐντὸς τείχους μένουσα.
</p></div2>

<div2 type="chapter" n="76" org="uniform" sample="complete">
<p><milestone unit="section" n="1" />
ὡς δ᾽ ἦν αὐτῷ πάντα τὰ εἰς τὸν πόλεμον
ἐπιτήδεια εὐτρεπῆ, προήγαγε τὰς δυνάμεις εἰς ὕπαιθρον, 
καὶ τίθεται στρατόπεδα τρία καθ᾽ οὓς μάλιστα
ὑπελάμβανε τόπους ποιήσεσθαι τοὺς Λατίνους τὴν
ἔφοδον. ἐνθυμούμενος δ᾽, ὅτι φρονίμων στρατηγῶν
ἐστιν, οὐ μόνον τὰ ἑαυτῶν πράγματα ποιεῖν ἰσχυρά,
ἀλλὰ καὶ τὰ τῶν πολεμίων ἀσθενῆ, καὶ μάλιστα μὲν 
ἄνευ μάχης καὶ πόνου καταλύεσθαι τοὺς πολέμους, εἰ
δὲ μή γε σὺν ἐλαχίστῃ τοῦ στρατιωτικοῦ πλήθους δαπάνῃ,
<milestone unit="reiskpage" n="1031" />πολέμων θ᾽ ἁπάντων κακίστους ἡγούμενος καὶ
πλεῖστα τὰ λυπηρὰ ἔχοντας, οὓς πρὸς συγγενεῖς καὶ
φίλους ἀναγκαζόμενοί τινες ἀναιροῦνται, ἐπιεικεστέρων 
μᾶλλον ἢ δικαιοτέρων ᾤετο δεῖν αὐτοῖς διαλύσεων.
<milestone unit="section" n="2" />κρύφα τε δὴ πέμπων πρὸς τοὺς ἐπιφανεστάτους τῶν 
Λατίνων ἀνυπόπτους τινὰς ἔπειθε φιλίαν πράττειν
ταῖς πόλεσι, καὶ ἐκ τοῦ φανεροῦ πρεσβευόμενος κατὰ
πόλεις τε καὶ πρὸς τὸ κοινὸν οὐ χαλεπῶς ἐξειργάσατο 
μηκέτι τὴν αὐτὴν ἅπαντας ὁρμὴν ἔχειν πρὸς τὸν πόλεμον:
μάλιστα δ᾽ αὐτοὺς ἐξεθεράπευσε καὶ διαστῆναι
πρὸς τοὺς ἡγεμόνας ἐποίησε διὰ τοιαύτης εὐεργεσίας.
<pb id="v.2p.256" />
<milestone unit="section" n="3" />οἱ γὰρ τὴν αὐτοκράτορα παρειληφότες τῶν Λατίνων
στρατηγίαν, Μαμίλιός τε καὶ Σέξτος ἐν Τύσκλῳ πόλει
τὰς δυνάμεις συνέχοντες, παρεσκευάζοντο μὲν ὡς ἐλάσοντες
ἐπὶ τὴν Ῥώμην, ἐδαπάνων δὲ πολὺν εἰς τὸ
μέλλειν χρόνον, εἴτε τὰς ὑστεριζούσας ἀναμένοντες
πόλεις, εἴτε τῶν ἱερῶν αὐτοῖς οὐ γινομένων καλῶν.
ἐν τούτῳ δὴ τῷ χρόνῳ τινὲς ἀποσκιδνάμενοι τοῦ στρατοπέδου
τὴν χώραν τῶν Ῥωμαίων ἐπόρθουν. <milestone unit="section" n="4" />τοῦτο <milestone unit="reiskpage" n="1032" />
μαθὼν ὁ Λάρκιος ἀποστέλλει τὸν Κλοίλιον ἐπ᾽ αὐτοὺς
ἄγοντα τῶν ἱππέων τε καὶ ψιλῶν τοὺς ἀνδρειοτάτους.
ὃς ἐπιφανεὶς αὐτοῖς ἀπροσδόκητος ὀλίγους μέν τινας
ἀποκτείνει μαχόμενος, τοὺς δὲ λοιποὺς αἰχμαλώτους
λαμβάνει. τούτους ὁ Λάρκιος ἐκ τῶν τραυμάτων ἀναλαβὼν
καὶ ταῖς ἄλλαις ἐκθεραπεύσας φιλανθρωπίαις
ἀπέστειλεν εἰς Τύσκλον ἀθρόους ἄνευ λύτρων, πρεσβευτὰς
σὺν αὐτοῖς πέμψας Ῥωμαίων τοὺς ἐντιμοτάτους.
οὗτοι διεπράξαντο διαλυθῆναι τὸ στράτευμα
τῶν Λατίνων καὶ γενέσθαι ταῖς πόλεσιν ἐνιαυσίους ἀνοχάς.
</p></div2>

<div2 type="chapter" n="77" org="uniform" sample="complete">
<p><milestone unit="section" n="1" />
ταῦτα διαπραξάμενος ὁ ἀνὴρ ἀπῆγε τὰς
δυνάμεις ἐκ τῆς ὑπαίθρου καὶ πρὶν ἢ πάντα τὸν τῆς
ἐξουσίας ἐκπληρῶσαι χρόνον ὑπάτους ἀποδείξας ἀπέθετο
τὴν ἀρχὴν οὔτ᾽ ἀποκτείνας οὐθένα Ῥωμαίων οὔτ᾽
ἐξελάσας τῆς πατρίδος οὔτ᾽ ἄλλῃ συμφορᾷ βαρείᾳ περιβαλὼν
<note n="25" place="unspecified" anchored="yes" /> οὐδεμιᾷ. <milestone unit="section" n="2" />οὗτος ὁ ζῆλος ἀπ᾽ ἐκείνου τοῦ ἀνδρὸς
ἀρξάμενος ἅπασι παρέμεινε τοῖς λαμβάνουσι τὴν αὐτὴν <milestone unit="reiskpage" n="1033" />
ἐξουσίαν ἄχρι τῆς τρίτης πρὸ ἡμῶν γενεᾶς. οὐθένα
<pb id="v.2p.257" />
γοῦν ἐκ τῆς ἱστορίας παρειλήφαμεν, ὃς οὐ μετρίως
αὐτῇ καὶ πολιτικῶς ἐχρήσατο, πολλάκις ἀναγκασθείσης
τῆς πόλεως καταλῦσαι τὰς νομίμους ἀρχὰς καὶ πάντα
ποιῆσαι τὰ πράγματα ὑφ᾽ ἑνί. <milestone unit="section" n="3" />καὶ εἰ μὲν ἐν τοῖς 
ὀθνείοις πολέμοις μόνον ἦσαν οἱ λαμβάνοντες τὴν 
δικτατορίαν ἀγαθοὶ προστάται τῆς πατρίδος μηδὲν
ὑπὸ τοῦ μεγέθους τῆς ἀρχῆς διαφθειρόμενοι ἧττον ἂν
θαυμαστὸν ἦν: νῦν δὲ καὶ ἐν ταῖς ἐμφυλίοις διχοστασίαις
πολλαῖς καὶ μεγάλαις γενομέναις καὶ ἐπὶ
καταλύσει βασιλειῶν καὶ τυραννίδων ὑποπτευομένων 
καὶ ἐπ᾽ ἄλλων συμφορῶν κωλύσει μυρίων ὅσων <add>οἱ</add>
τηλικαύτης τυχόντες ἐξουσίας ἅπαντες ἀνεπιλήπτους
καὶ τῷ πρώτῳ λαβόντι τὴν ἀρχὴν ὁμοίους ἑαυτοὺς
παρέσχον: ὥσθ᾽ ἅπασι παραστῆναι τὴν αὐτὴν δόξαν,
ὅτι μία βοήθεια παντός ἐστιν ἀνιάτου κακοῦ καὶ 
τελευταίας σωτηρίας ἐλπίς, ὅταν ἀπορραγῶσιν ἅπασαι
<milestone unit="reiskpage" n="1034" />διὰ καιρούς τινας, ἡ τοῦ δικτάτορος ἀρχή. ἐπὶ δὲ
<milestone unit="section" n="4" />τῆς κατὰ τοὺς πατέρας ἡμῶν ἡλικίας ὁμοῦ τι τετρακοσίων 
διαγενομένων ἐτῶν ἀπὸ τῆς Τίτου Λαρκίου
δικτατορίας διεβλήθη καὶ μισητὸν ἅπασιν ἀνθρώποις 
ἐφάνη τὸ πρᾶγμα Λευκίου Κορνηλίου Σύλλα πρώτου
καὶ μόνου πικρῶς αὐτῇ καὶ ὠμῶς χρησαμένου:
ὥστε τότε πρῶτον αἰσθέσθαι Ῥωμαίους, ὃ τὸν ἄλλον
ἅπαντα χρόνον ἠγνόουν, ὅτι τυραννίς ἐστιν ἡ τοῦ
<milestone unit="section" n="5" />δικτάτορος ἀρχή. βουλήν τε γὰρ ἐκ τῶν ἐπιτυχόντων 
ἀνθρώπων συνέστησε καὶ τὸ τῆς δημαρχίας κράτος εἰς
<pb id="v.2p.258" />
τοὐλάχιστον συνέστειλε καὶ πόλεις ὅλας ἐξῴκισε καὶ
βασιλείας τὰς μὲν ἀνεῖλε, τὰς δ᾽ αὐτὸς ἀπέδειξε, καὶ
ἄλλα πολλὰ καὶ αὐθάδη διεπράξατο, περὶ ὧν πολὺ ἂν
ἔργον εἴη λέγειν: πολίτας τε χωρὶς τῶν ἐν ταῖς μάχαις
ἀπολομένων τοὺς παραδόντας αὐτῷ σφᾶς αὐτοὺς οὐκ
ἐλάττους τετρακισμυρίων ἀπέκτεινεν, ὧν τινας καὶ
<milestone unit="section" n="6" />βασάνοις πρῶτον αἰκισάμενος. εἰ μὲν οὖν ἀναγκαίως <milestone unit="reiskpage" n="1035" />
ἢ συμφερόντως τῷ κοινῷ πάντα ταῦτ᾽ ἔπραξεν, οὐχ ὁ
παρὼν καιρὸς ἐξετάζειν: ὅτι δὲ διὰ ταῦτ᾽ ἐμισήθη καὶ
δεινὸν ἐφάνη τὸ τοῦ δικτάτορος ὄνομα, τοῦτό μοι
προὔκειτο ἐπιδεῖξαι. πέφυκε δ᾽ οὐ ταῖς δυναστείαις
τοῦτο μόναις, ἀλλὰ καὶ τοῖς ἄλλοις συμβαίνειν τοῖς
περιμαχήτοις καὶ θαυμαζομένοις ὑπὸ τοῦ κοινοῦ βίου
πράγμασι. καλὰ μὲν γὰρ ἅπαντα φαίνεται καὶ συμφέροντα
τοῖς χρωμένοις, ὅταν τις αὐτοῖς χρῆται καλῶς,
αἰσχρὰ δὲ καὶ ἀσύμφορα, ὅταν πονροὺς λάβῃ προστάτας.
τούτου δ᾽ ἡ φύσις αἰτία προσθεῖσα τοῖς ἀγαθοῖς
ἅπασι καὶ κῆράς τινας συμφύτους. ἀλλ᾽ ὑπὲρ μὲν
τούτων ἕτερος ἂν εἴη τοῖς λόγοις καιρὸς ἐπιτηδειότερος.
<del status="unremarkable">οἱ δ᾽ ἐν τῷ κατόπιν ἐνιαυτῷ τὴν ὕπατον ἀρχὴν παραλαβόντες
Αὖλος Σεμπρώνιος Ἀτρατῖνος καὶ Μάρκος
Μηνύκιος, ἐπὶ τῆς ἑβδομηκοστῆς καὶ πρώτης ὀλυμπιάδος,
ἣν ἐνίκα στάδιον Τισικράτης Κροτωνιάτης,
ἄρχοντος Ἀθήνησιν Ἱππάρχου.</del></p></div2></div1></body></text></TEI.2>