<?xml version="1.0" encoding="utf-8"?>
<TEI.2><text id="tlg4029.tlg001.perseus-grc1"><body><div1 type="book" n="1" org="uniform" sample="complete"><head>ΠΡΟΚΟΠΙΟΥ ΚΑΙΣΑΡΕΩΣ ΥΠΕΡ ΤΩΝ ΠΟΛΕΜΩΝ ΛΟΓΟΣ ΠΡΩΤΟΣ</head>
<div2 type="chapter" n="1" org="uniform" sample="complete"><p><milestone unit="section" n="1" />
Προκόπιος Καισαρεὺς τοὺς πολέμους ξυνέγραψεν
οὓς Ἰουστινιανὸς ὁ Ῥωμαίων βασιλεὺς
πρὸς βαρβάρους διήνεγκε τούς τε ἑῴους καὶ
ἑσπερίους, ὥς πη αὐτῶν ἑκάστῳ ξυνηνέχθη γενέσθαι,
ὡς μὴ ἔργα ὑπερμεγέθη ὁ μέγας αἰὼν
λόγου ἔρημα χειρωσάμενος τῇ τε λήθῃ αὐτὰ
καταπρόηται καὶ παντάπασιν ἐξίτηλα θῆται,
ὧνπερ τὴν μνήμην αὐτὸς ᾤετο μέγα τι ἔσεσθαι
καὶ ξυνοῖσον ἐς τὰ μάλιστα τοῖς τε νῦν οὖσι καὶ
τοῖς ἐς τὸ ἔπειτα γενησομένοις, εἴ ποτε καὶ
αὖθις ὁ χρόνος ἐς ὁμοίαν τινὰ τοὺς ἀνθρώπους
ἀνάγκην διάθοιτο. <milestone unit="section" n="2" />
τοῖς τε γὰρ πολεμησείουσι καὶ
ἄλλως ἀγωνιουμένοις ὄνησίν τινα ἐκπορίζεσθαι
οἵα τέ ἐστιν ἡ τῆς ἐμφεροῦς ἱστορίας ἐπίδειξις,
ἀποκαλύπτουσα μὲν ὅποι ποτὲ τοῖς προγεγενημένοις
τὰ τῆς ὁμοίας ἀγωνίας ἐχώρησεν, αἰνισσομένη
δὲ ὁποίαν τινὰ τελευτὴν τοῖς γε ὡς ἄριστα
βουλευομένοις τὰ παρόντα, ὡς τὸ εἰκός, ἕξει.
<milestone unit="section" n="3" />
καί οἱ αὐτῷ ξυνηπίστατο πάντων μάλιστα
<pb id="v.1.p.4" />
δυνατὸς ὢν τάδε ξυγγράψαι κατ̓ ἄλλο μὲν οὐδέν,
ὅτι δὲ αὐτῷ ξυμβούλῳ ᾑρημένῳ Βελισαρίῳ τῷ
στρατηγῷ σχεδόν τι ἅπασι παραγενέσθαι τοῖς
πεπραγμένοις ξυνέπεσε. <milestone unit="section" n="4" />
πρέπειν τε ἡγεῖτο ῥητορικῇ
μὲν δεινότητα, ποιητικῇ δὲ μυθοποιΐαν,
<milestone unit="section" n="5" />
ξυγγραφῇ δὲ ἀλήθειαν. ταῦτά τοι οὐδέ του
τῶν οἱ ἐς ἄγαν ἐπιτηδείων τὰ μοχθηρὰ ἀπεκρύψατο,
ἀλλὰ τὰ πᾶσι ξυνενεχθέντα ἕκαστα
ἀκριβολογούμενος ξυνεγράψατο, εἴτε εὖ εἴτε πη
ἄλλῃ αὐτοῖς εἰργάσθαι ξυνέβη.
<milestone unit="section" n="6" />
Κρεῖσσον δὲ οὐδὲν ἢ ἰσχυρότερον τῶν ἐν
τοῖσδε τοῖς πολέμοις τετυχηκότων τῷ γε ὡς
ἀληθῶς τεκμηριοῦσθαι βουλομένῳ φανήσεται.
<milestone unit="section" n="7" />
πέπρακται γὰρ ἐν τούτοις μάλιστα πάντων ὧν
ἀκοῇ ἴσμεν: θαυμαστὰ οἷα, ἢν μή τις τῶν τάδε
ἀναλεγομένων τῷ παλαιῷ χρόνῳ τὰ πρεσβεῖα
διδοίη καὶ τὰ καθ̓ αὑτὸν οὐκ ἀξιοίη θαυμαστὰ
οἴεσθαι. <milestone unit="section" n="8" />
ὥσπερ οὖν ἀμέλει τοὺς μὲν νῦν
στρατευομένους ἔνιοι καλοῦσι τοξότας, ἀγχεμάχους
δὲ καὶ ἀσπιδιώτας καὶ τοιαῦτα ἄττα
ὀνόματα τοῖς παλαιοτάτοις ἐθέλουσι νέμειν, ταύτην
τε τὴν ἀρετὴν ἐς τοῦτον ἐληλυθέναι τὸν χρόνον
ἥκιστα οἴονται, ἀταλαίπωρόν γε καὶ τῆς
πείρας ἀπωτάτω τὴν περὶ αὐτῶν ποιούμενοι
δόξαν. <milestone unit="section" n="9" />
οὐ γάρ τις πώποτε αὐτοῖς ἔννοια
γέγονεν ὅτι δὴ τοῖς μὲν παῤ Ὁμήρῳ τοξεύουσιν,
οἷσπερ καὶ ὑβρίζεσθαι ἀπὸ τῆς τέχνης ὀνομαζομένοις
ξυνέβαινεν, οὐχ ἵππος ὑπῆν, οὐ δόρυ, οὐκ
<pb id="v.1.p.6" />
ἀσπὶς ἤμυνεν, οὐκ ἄλλο οὐδὲν τοῦ σώματος φυλακτήριον
ἦν, ἀλλὰ πεζοὶ μὲν ἐς μάχην ᾔεσαν,
ἀποκεκρύφθαι δὲ αὐτοῖς ἦν ἀναγκαῖον, ἑταίρου
του ἐκλεγομένοις ἀσπίδα ἢ στήλῃ ἐπὶ τύμβῳ
τινὶ κεκλιμένοις, <milestone unit="section" n="10" />
ἔνθα οὔτε τρεπόμενοι διασώζεσθαι
οὔτε φεύγουσι τοῖς πολεμίοις ἐπιτίθεσθαι
οἷοί τε ἦσαν, οὐ μὴν οὐδὲ ἀπὸ τοῦ ἐμφανοῦς
διαμάχεσθαι, ἀλλά τι κλέπτειν ἐδόκουν ἀεὶ τῶν
ἐν τῇ ξυμβολῇ γινομένων. <milestone unit="section" n="11" />
ἄνευ δὲ τούτων
οὕτως ἀταλαιπώρως ἐχρῶντο τῇ τέχνῃ, ὥστε
πελάσαντες τῷ σφετέρῳ μαζῷ τὴν νευρὰν εἶτα τὸ
βέλος ἀφίεσαν κωφόν τε καὶ οὐτιδανὸν εἰκότως
τοῖς δεχομένοις ἐσόμενον. τοιαύτη μέν τις οὖσα
ἡ τοξεία φαίνεται πρότερον. <milestone unit="section" n="12" />
οἱ δέ γε τανῦν
τοξόται ἴασι μὲν ἐς μάχην τεθωρακισμένοι τε καὶ
κνημῖδας ἐναρμοσάμενοι μέχρι ἐς γόνυ. ἤρτηται
δὲ αὐτοῖς ἀπὸ μὲν τῆς δεξιᾶς πλευρᾶς τὰ βέλη,
<milestone unit="section" n="13" />
ἀπὸ δὲ τῆς ἑτέρας τὸ ξίφος. εἰσὶ δὲ οἷς καὶ
δόρυ προσαποκρέμαται καὶ βραχεῖά τις ἐπὶ τῶν
ὤμων ἀσπὶς ὀχάνου χωρίς, οἵα τά τε ἀμφὶ
τὸ πρόσωπον καὶ <add>τὸν</add> αὐχένα ἐπικαλύπτειν.
<milestone unit="section" n="14" />
ἱππεύονται δὲ ὡς ἄριστα καὶ θέοντος αὐτοῖς
ὡς τάχιστα τοῦ ἵππου τὰ τόξα τε οὐ χαλεπῶς
ἐντείνειν οἷοί τέ εἰσιν ἐφ̓ ἑκάτερα καὶ διώκοντάς
τε βάλλειν τοὺς πολεμίους καὶ φεύγοντας. <milestone unit="section" n="15" />
ἕλκεται
δὲ αὐτοῖς κατὰ τὸ μέτωπον ἡ νευρὰ παῤ
αὐτὸ μάλιστα τῶν ὤτων τὸ δεξιόν, τοσαύτης
ἀλκῆς ἐμπιπλᾶσα τὸ βέλος, ὥστε τὸν ἀεὶ παραπίπτοντα
κτείνειν, οὔτε ἀσπίδος ἴσως οὔτε θώρακος
<pb id="v.1.p.8" />
ἀποκρούεσθαί τι δυναμένου τῆς ῥύμης. <milestone unit="section" n="16" />
εἰσὶ δὲ
οἳ τούτων ἥκιστα ἐνθυμούμενοι σέβονται μὲν καὶ
τεθήπασι τὸν παλαιὸν χρόνον, οὐδὲν δὲ ταῖς ἐπιτεχνήσεσι
διδόασι πλέον. ἀλλὰ τούτων οὐδὲν κωλύσει
μὴ οὐχὶ μέγιστά τε καὶ ἀξιολογώτατα ἐν
τοῖσδε τοῖς πολέμοις ξυμβῆναι. <milestone unit="section" n="17" />
λελέξεται δὲ
πρῶτον ἀρξαμένοις μικρὸν ἄνωθεν ὅσα Ῥωμαίοις
ξυνηνέχθη καὶ Μήδοις πολεμοῦσι παθεῖν τε καὶ δρᾶσαι.
</p></div2>

<div2 type="chapter" n="2" org="uniform" sample="complete"><p><milestone unit="section" n="1" />
Ἡνίκα τὸν βίον Ἀρκάδιος ὁ Ῥωμαίων βασιλεὺς
ἐν Βυζαντίῳ τελευτᾶν ἤμελλεν ῾ἦν γάρ οἱ
παῖς Θεοδόσιος οὔπω τοῦ τιτθοῦ ἀπαλλαγείς᾿,
διηπορεῖτο ἀμφί τε τῷ παιδὶ καὶ τῇ βασιλείᾳ, εὖ
θέσθαι ἄμφω ὡς ἥκιστα ἔχων. <milestone unit="section" n="2" />
ἐγίνετο γάρ
τις αὐτῷ ἔννοια, ὡς, ἢν μὲν κοινωνόν τινα Θεοδοσίῳ
τῆς ἡγεμονίας πορίζηται, αὐτὸς ἂν τὸν
παῖδα τὸν αὑτοῦ διαχρησάμενος τῷ ἔργῳ εἴη,
πολέμιον αὐτῷ δύναμιν τὴν βασίλειον περιβεβλημένον
ἐπαγαγών, <milestone unit="section" n="3" />
ἢν δὲ μόνον αὐτὸν ἐπὶ
τῆς ἀρχῆς καταστήσηται, πολλοὶ μὲν τῆς βασιλείας
ἐπιβατεύσουσι, τῆς τοῦ παιδὸς ἐρημίας,
ὡς τὸ εἰκός, ἀπολαύοντες, ἐπαναστάντες δὲ πόνῳ
οὐδενὶ τυραννήσουσι, τὸν Θεοδόσιον διαφθείραντες,
ἐπεὶ οὐδένα ἐν Βυζαντίῳ ξυγγενῆ εἶχεν ὅστις
ἂν αὐτῷ ἐπίτροπος εἴη. <milestone unit="section" n="4" />
Ὁνώριον γάρ οἱ τὸν
θεῖον ἐπαρκέσειν οὐδαμῆ ἤλπισε, πονηρῶν ἤδη
τῶν Ἰταλίας πραγμάτων ὄντων. <milestone unit="section" n="5" />
οὐδὲν δὲ
ἧσσον καὶ τὰ ἐκ Μήδων αὐτὸν ξυνετάρασσε,
<pb id="v.1.p.10" />
δεδιότα μὴ οἱ βάρβαροι οὗτοι τῆς τοῦ αὐτοκράτορος
καταθέοντες ἡλικίας ἀνήκεστα ἔργα
Ῥωμαίους δράσωσιν. <milestone unit="section" n="6" />
ἐς ταύτην Ἀρκάδιος τὴν
ἀμηχανίαν ἐμπεπτωκώς, καίπερ οὐ γεγονὼς εἰς
τὰ ἄλλα ἀγχίνους, βουλεύεται βουλὴν ἥτις οἱ τόν
τε παῖδα καὶ τὴν ἀρχὴν διασώσασθαι εὐπετῶς
ἴσχυσεν, εἴτε κοινολογησάμενος τῶν λογίων τισίν,
οἷοι πολλοὶ βασιλεῖ παρεδρεύειν εἰώθασιν, ἢ
θείας τινὸς ἐπιπνοίας αὐτῷ γενομένης. <milestone unit="section" n="7" />
διαθήκης
γὰρ διαθεὶς γράμματα, διάδοχον μὲν τῆς
ἡγεμονίας ἀνεῖπε τὸν παῖδα, ἐπίτροπον δὲ αὐτῷ
κατεστήσατο Ἰσδιγέρδην τὸν Περσῶν βασιλέα,
ᾧ δὴ πολλὰ ἐν ταῖς διαθήκαις ἐπέσκηψε Θεοδοσίῳ
τὴν βασιλείαν σθένει τε καὶ προνοίᾳ πάσῃ
ξυνδιασώσασθαι. <milestone unit="section" n="8" />
Ἀρκάδιος μὲν ὧδε τήν τε ἀρχὴν
καὶ τὰ οἰκεῖα διοικησάμενος ἐτελεύτησεν: Ἰσδιγέρδης
δὲ ὁ Περσῶν βασιλεύς, ἐπεὶ τὸ γράμμα
τοῦτο ἀπενεχθὲν εἶδεν, ὢν καὶ πρότερον ἐπὶ τρόπου
μεγαλοφροσύνῃ διαβόητος ἐς τὰ μάλιστα,
ἀρετὴν ἐπεδείξατο θαύματός τε πολλοῦ καὶ λόγου
ἀξίαν. <milestone unit="section" n="9" />
τὰς γὰρ Ἀρκαδίου ἐντολὰς ἐν ἀλογίᾳ
οὐδεμιᾷ ποιησάμενος εἰρήνῃ τε ἀφθόνῳ χρώμενος
διαγέγονεν ἐς Ῥωμαίους τὸν πάντα χρόνον καὶ
Θεοδοσίῳ τὴν ἀρχὴν διεσώσατο. <milestone unit="section" n="10" />
αὐτίκα γοῦν
πρὸς Ῥωμαίων τὴν βουλὴν γράμματα ἔγραψεν,
ἐπίτροπός τε οὐκ ἀπαρνούμενος Θεοδοσίου βασιλέως
εἶναι καὶ πόλεμον ἐπανατεινόμενος, ἤν τις
αὐτῷ ἐς ἐπιβουλὴν ἐγχειροίη καθίστασθαι.
<milestone unit="section" n="11" />
Ἐπεὶ δὲ Θεοδόσιος μὲν ἀνήρ τε ἐγεγόνει καὶ
ἡλικίας πόρρω ἀφῖκτο, Ἰσδιγέρδης δὲ νοσήσας ἐξ
ἀνθρώπων ἠφάνιστο, ἐπῆλθε μὲν ἐς Ῥωμαίων τὴν
γῆν Οὐαραράνης ὁ Περσῶν βασιλεὺς στρατῷ
<pb id="v.1.p.12" />
μεγάλῳ, ἔδρασε δὲ οὐδὲν ἄχαρι, ἀλλ̓ ἄπρακτος
ἐπανῆλθεν εἰς τὰ οἰκεῖα τρόπῳ τοιῷδε. <milestone unit="section" n="12" />
Ἀνατόλιον
τὸν τῆς ἕω στρατηγὸν Θεοδόσιος <del status="unremarkable">ὁ</del> βασιλεὺς
πρεσβευτὴν ἐς Πέρσας μόνον αὐτὸν ἐτύγχανε
πέμψας: ὃς ἐπειδὴ ἄγχιστα ἐγεγόνει τοῦ Μήδων
στρατοῦ, ἀποθρώσκει μὲν τοῦ ἵππου μόνος, πεζῇ
δὲ βαδίζων ἐπὶ Οὐαραράνην ᾔει. <milestone unit="section" n="13" />
καὶ αὐτὸν Οὐαραράνης
ἰδὼν τῶν παρόντων ἀνεπυνθάνετο ὅστις
ποτὲ ὁ προσιὼν εἴη. οἱ δὲ τῶν Ῥωμαίων εἶναι
στρατηγὸν ἔφασαν. <milestone unit="section" n="14" />
καταπλαγεὶς οὖν τῷ ὑπερβάλλοντι
τῆς τιμῆς ὁ βασιλεὺς αὐτὸς στρέψας
τὸν ἵππον ὀπίσω ἀπήλαυνε, καί οἱ ἅπας ὁ τῶν
Περσῶν λεὼς εἵπετο. <milestone unit="section" n="15" />
γενόμενος δὲ ἐν γῇ τῇ
οἰκείᾳ τόν τε πρεσβευτὴν ξὺν φιλοφροσύνῃ πολλῇ
εἶδε, καὶ τὴν εἰρήνην ξυνεχώρησεν οὕτως ὥσπερ
Ἀνατόλιος αὐτοῦ ἔχρῃζεν, ἐφ̓ ᾧ μέντοι μηδέτεροι
ἐν χωρίῳ οἰκείῳ ἐν γειτόνων τοῖς τῶν ἑτέρων
ὁρίοις ὄντι ὀχύρωμα νεώτερόν τι ἐργάζονται. οὗ
δὴ αὐτοῖς ἐξειργασμένου ἑκάτεροι τὰ οἰκεῖα ὅπη
ἐβούλοντο ἔπρασσον.
</p></div2>

<div2 type="chapter" n="3" org="uniform" sample="complete"><p><milestone unit="section" n="1" />
Χρόνῳ δὲ ὕστερον Περόζης ὁ Περσῶν βασιλεὺς
πρὸς τὸ Οὔννων τῶν Ἐφθαλιτῶν ἔθνος, οὕσπερ
λευκοὺς ὀνομάζουσι, πόλεμον περὶ γῆς ὁρίων διέφερε,
λόγου τε ἄξιον στρατὸν ἀγείρας ἐπ̓ αὐτοὺς
ᾔει. <milestone unit="section" n="2" />
Ἐφθαλῖται δὲ Οὐννικὸν μὲν ἔθνος εἰσί τε
<pb id="v.1.p.14" />
καὶ ὀνομάζονται, οὐ μέντοι ἀναμίγνυνται ἢ ἐπιχωριάζουσιν
Οὔννων τισὶν ὧν ἡμεῖς ἴσμεν, ἐπεὶ
οὔτε χώραν αὐτοῖς ὅμορον ἔχουσιν οὔτε πη αὐτῶν
ἄγχιστα ᾤκηνται, ἀλλὰ προσοικοῦσι μὲν Πέρσαις
πρὸς βορρᾶν ἄνεμον, οὗ δὴ πόλις Γοργὼ ὄνομα
πρὸς αὐταῖς που ταῖς Περσῶν ἐσχατιαῖς ἐστιν,
ἐνταῦθα δὲ περὶ γῆς ὁρίων διαμάχεσθαι πρὸς
ἀλλήλους εἰώθασιν. <milestone unit="section" n="3" />
οὐ γὰρ νομάδες εἰσὶν ὥσπερ
τὰ ἄλλα Οὐννικὰ ἔθνη, ἀλλ̓ ἐπὶ χώρας ἀγαθῆς
τινος ἐκ παλαιοῦ ἵδρυνται. <milestone unit="section" n="4" />
ταῦτά τοι οὐδέ τινα
ἐσβολὴν πεποίηνται πώποτε ἐς Ῥωμαίων τὴν γῆν
ὅτι μὴ ξὺν τῷ Μήδων στρατῷ. μόνοι δὲ Οὔννων
οὗτοι λευκοί τε τὰ σώματα καὶ οὐκ ἄμορφοι τὰς
ὄψεις εἰσίν. <milestone unit="section" n="5" />
οὐ μὴν οὔτε τὴν δίαιταν ὁμοιότροπον
αὐτοῖς ἔχουσιν οὔτε θηρίου βίον τινὰ ᾗπερ ἐκεῖνοι
ζῶσιν, ἀλλὰ καὶ πρὸς βασιλέως ἑνὸς ἄρχονται
καὶ πολιτείαν ἔννομον ἔχοντες ἀλλήλοις τε καὶ
τοῖς πέλας ἀεὶ ὀρθῶς καὶ δικαίως ξυμβάλλουσι,
<milestone unit="section" n="6" />
Ῥωμαίων τε καὶ Περσῶν οὐδέν τι ἧσσον. οἱ
μέντοι εὐδαίμονες αὑτοῖς φίλους ἑταιρίζονται ἄχρι
ἐς εἴκοσιν, ἂν οὕτω τύχοι, ἢ τούτων πλείους,
οἵπερ αὐτοῖς ξυμπόται μὲν ἐς ἀεὶ γίνονται, τῶν
δὲ χρημάτων μετέχουσι πάντων, κοινῆς τινος
ἐξουσίας αὐτοῖς ἐς ταῦτα οὔσης. <milestone unit="section" n="7" />
ἐπειδὰν δὲ τῷ
αὐτοὺς ἑταιρισαμένῳ τελευτῆσαι ξυμβαίη, τούτους
δὴ τοὺς ἄνδρας ζῶντας ξὺν αὐτῷ ἐς τὸν
τάφον ἐσκομίζεσθαι νόμος.
<milestone unit="section" n="8" />
Ἐπὶ τούτους τοὺς Ἐφθαλίτας τῷ Περόζῃ πορευομένῳ
ξυμπαρῆν πρεσβευτής, ὃς δὴ ἔτυχε
πρὸς βασιλέως Ζήνωνος παῤ αὐτὸν ἐσταλμένος,
Εὐσέβιος ὄνομα. Ἐφθαλῖται δὲ δόκησιν παρεχόμενοι
<pb id="v.1.p.16" />
τοῖς πολεμίοις ὅτι δὴ αὐτῶν κατωρρωδηκότες
τὴν ἔφοδον ἐς φυγὴν ὥρμηνται, ᾔεσαν δρόμῳ
ἐς χῶρόν τινα ὅνπερ ὄρη ἀπότομα πανταχόθεν
ἐκύκλουν, συχνοῖς τε καὶ ἀμφιλαφέσιν ἐς ἄγαν
καλυπτόμενα δένδροις. <milestone unit="section" n="9" />
ἐντὸς δὲ τῶν ὀρῶν προϊόντι
ὡς πορρωτάτω ὁδὸς μέν τις ἐφαίνετο ἐν
μέσῳ εὐρεῖα ἐπὶ πλεῖστον διήκουσα, ἔξοδον δὲ
τελευτῶσα οὐδαμῆ εἶχεν, ἀλλ̓ ἐς αὐτὸν μάλιστα
τὸν κύκλον τῶν ὀρῶν ἔληγε. <milestone unit="section" n="10" />
Περόζης μὲν οὖν,
δόλου παντὸς ἀφροντιστήσας οὐκ ἐννοῶν τε ὡς ἐν
γῇ ἀλλοτρίᾳ πορεύοιτο, ἀνεπισκέπτως ἐδίωκε.
<milestone unit="section" n="11" />
τῶν δὲ Οὔννων ὀλίγοι μέν τινες ἔμπροσθεν ἔφευγον,
οἱ δὲ πλεῖστοι ἐν ταῖς δυσχωρίαις διαλαθόντες
κατὰ νώτου ἐγένοντο τοῦ τῶν πολεμίων
στρατοῦ, οὔπω τε αὐτοῖς ἐβούλοντο ἔνδηλοι εἶναι,
ὅπως δὴ τῆς ἐνέδρας πόρρω χωρήσαντες ἐντός τε
τῶν ὀρῶν ἐπὶ πλεῖστον γεγενημένοι μηκέτι ὀπίσω
ἀναστρέφειν οἷοί τε ὦσιν. <milestone unit="section" n="12" />
ὧνπερ οἱ Μῆδοι αἰσθόμενοι
῾ἤδη γὰρ καί τι τοῦ κινδύνου ὑπέφαινεν̓
αὐτοὶ μὲν δέει τῷ ἐκ Περόζου τὰ παρόντα σφίσιν
ἐν σιωπῇ εἶχον, Εὐσέβιον δὲ πολλὰ ἐλιπάρουν
παραίνεσιν ἐς τὸν βασιλέα ποιήσασθαι μακρὰν
ἀπολελειμμένον τῶν οἰκείων κακῶν, βουλεύεσθαι
μᾶλλον ἢ θρασύνεσθαι οὐκ ἐν δέοντι, καὶ διασκοπεῖσθαι
ἤν τίς ποτε μηχανὴ ἐς σωτηρίαν
φέρουσα εἴη. <milestone unit="section" n="13" />
ὁ δὲ Περόζῃ ἐς ὄψιν ἐλθὼν τύχην
μὲν τὴν παροῦσαν ὡς ἥκιστα ἀπεκάλυψεν, ἀρξάμενος
δὲ μυθοποιΐας λέοντά ποτε τράγῳ ἔφασκεν
ἐντυχεῖν δεδεμένῳ τε καὶ μηκωμένῳ ἐπὶ χώρου
τινὸς οὐ λίαν ὑψηλοῦ, ἐπὶ θοίνῃ δὲ αὐτοῦ τὸν
λέοντα ἐφιέμενον ὁρμῆσαι μὲν ὡς ἁρπάσοντα,
<pb id="v.1.p.18" />
ἐμπεσεῖν δὲ ἐς κατώρυχα βαθεῖαν μάλιστα, ὁδὸν
κυκλοτερῆ ἔχουσαν στενήν τε καὶ οὐ πεπερασμένην
῾διέξοδον γὰρ οὐδαμῆ εἶχεν̓, ἣν δὴ οἱ τοῦ
τράγου κύριοι ἐξεπίτηδες τεχνησάμενοι ὕπερθεν
τῆς κατώρυχος τὸν τράγον τεθείκασι τῷ λέοντι
ποδοστράβην ἐσόμενον. <milestone unit="section" n="14" />
ταῦτα Περόζης ἀκούσας
ἐς δέος ἦλθε μή ποτε Μῆδοι ἐπὶ πονηρῷ τῷ σφετέρῳ
τὴν δίωξιν ἐπὶ τοὺς πολεμίους πεποίηνται.
καὶ πρόσω μὲν οὐκέτι ἐχώρει, μένων δὲ αὐτοῦ τὰ
παρόντα ἐν βουλῇ ἐποιεῖτο. <milestone unit="section" n="15" />
Οὖννοι δὲ ἤδη ἑπόμενοι
ἐκ τοῦ ἐμφανοῦς τοῦ χώρου τὴν εἴσοδον ἐν
φυλακῇ εἶχον, ὅπως μηκέτι οἱ πολέμιοι ὀπίσω
ἀπελαύνειν οἷοί τε ὦσι. <milestone unit="section" n="16" />
καὶ οἱ Πέρσαι τότε δὴ
λαμπρῶς ᾐσθημένοι οὗ ἦσαν κακοῦ ἐν συμφορᾷ
ἐποιοῦντο τὰ παρόντα σφίσι, διαφεύξεσθαι τὸν
κίνδυνον ἐν ἐλπίδι οὐδεμιᾷ τὸ λοιπὸν ἔχοντες. <milestone unit="section" n="17" />
ὁ δὲ
τῶν Ἐφθαλιτῶν βασιλεὺς πέμψας παρὰ Περόζην
τῶν οἱ ἑπομένων τινάς, πολλὰ μὲν αὐτῷ θράσους
πέρι ἀλογίστου ὠνείδισεν, ἀφ̓ οὗ δὴ αὑτόν τε καὶ
τὸ Περσῶν γένος κόσμῳ οὐδενὶ διαφθείρειεν, ἐνδώσειν
δὲ καὶ ὣς τὴν σωτηρίαν Οὔννους αὐτοῖς
ἐπηγγέλλετο, ἤν γε αὐτόν τε Περόζης προσκυνεῖν
βούλοιτο, ἅτε δεσπότην γεγενημένον, καὶ ὅρκους
τοὺς σφίσι πατρίους ὀμνὺς τὰ πιστὰ δοίη μήποτε
Πέρσας ἐπὶ τὸ Ἐφθαλιτῶν ἔθνος στρατεύσασθαι.
<milestone unit="section" n="18" />
ταῦτα ἐπεὶ Περόζης ἤκουσε, μάγων τοῖς παροῦσι
κοινολογησάμενος ἀνεπυνθάνετο εἰ τὰ ἐπαγγελλόμενα
πρὸς τῶν ἐναντίων ποιητέα εἴη. <milestone unit="section" n="19" />
οἱ δὲ
μάγοι ἀπεκρίναντο τὰ μὲν ἀμφὶ τῷ ὅρκῳ ὅπη οἱ
βουλομένῳ ἐστὶν αὐτὸν διοικήσασθαι, ἐς μέντοι
<pb id="v.1.p.20" />
τὸ ἕτερον σοφίᾳ περιελθεῖν τὸν πολέμιον. <milestone unit="section" n="20" />
εἶναι
γὰρ αὐτοῖς νόμον τὰς τοῦ ἡλίου ἀνατολὰς προσκυνεῖν
ἡμέρᾳ ἑκάστῃ. <milestone unit="section" n="21" />
δεήσειν οὖν αὐτὸν τηρησαντα
ἐς τὸ ἀκριβὲς τὸν καιρὸν ξυγγενέσθαι μὲν
ἅμα ἡμέρᾳ τῷ τῶν Ἐφθαλιτῶν ἄρχοντι, τετραμμένον
δέ που πρὸς ἀνίσχοντα ἥλιον προσκυνεῖν:
ταύτῃ γὰρ ἂν ἐς τὸ ἔπειτα τῆς πράξεως τὴν
ἀτιμίαν φυγεῖν δύναιτο. <milestone unit="section" n="22" />
Περόζης μὲν οὖν ἀμφί
τε τῇ εἰρήνῃ τὰ πιστὰ ἔδωκε καὶ τὸν πολέμιον
προσεκύνησε καθάπερ τῶν μάγων ἡ ὑποθήκη
παρήγγελλεν, ἀκραιφνεῖ δὲ παντὶ τῷ Μήδων
στρατῷ ἐπ̓ οἴκου ἄσμενος ἀνεχώρησε.
</p></div2>

<div2 type="chapter" n="4" org="uniform" sample="complete"><p><milestone unit="section" n="1" />
Χρόνῳ δὲ οὐ πολλῷ ὕστερον ἀλογήσας τὰ ὀμωμοσμένα
τίσασθαι Οὔννους τῆς ἐς αὐτὸν ὕβρεως
ἤθελε. <milestone unit="section" n="2" />
πάντας οὖν αὐτίκα ἐκ πάσης γῆς Πέρσας
τε καὶ ξυμμάχους ἀγείρας ἐπὶ τοὺς Ἐφθαλίτας
ἦγε, τῶν παίδων ἕνα μὲν Καβάδην ὄνομα μόνον
ἀπολιπὼν ῾τηνικαῦτα γὰρ ἡβηκὼς ἔτυχἐ, τοὺς δὲ
λοιποὺς ἅπαντας ἐπαγόμενος τριάκοντα μάλιστα.
<milestone unit="section" n="3" />
Ἐφθαλῖται δὲ αὐτοῦ τὴν ἔφοδον γνόντες ἀχθόμενοί
τε οἶς δὴ πρὸς τῶν πολεμίων ἠπάτηντο τὸν
βασιλέα ἐκάκιζον, ἅτε προέμενον Μήδοις τὰ
πράγματα. <milestone unit="section" n="4" />
καὶ ὃς αὐτῶν ξὺν γέλωτι ἐπυνθάνετο
τί ποτε ἄρα σφῶν προέμενος εἴη, πότερον τὴν γῆν
ἢ τὰ ὅπλα ἢ ἄλλο τι τῶν πάντων χρημάτων. <milestone unit="section" n="5" />
οἱ
δὲ ὑπολαβόντες οὐκ ἄλλο οὐδὲν πλήν γε δὴ ὅτι
<pb id="v.1.p.22" />
τὸν καιρὸν ἔφασαν, οὗ τἄλλα πάντα ἠρτῆσθαι
ξυμβαίνει. <milestone unit="section" n="6" />
οἱ μὲν οὖν τοῖς ἐπιοῦσιν ὑπαντιάζειν
πάσῃ προθυμίᾳ ἠξίουν, ὁ δὲ αὐτοὺς μὲν ἔν γε τῷ
παρόντι ἐκώλυεν. οὐ γάρ πω σαφές τι ἀμφὶ τῇ
ἐφόδῳ ἰσχυρίζετο γεγονέναι σφίσιν, ἐπεὶ οἱ Πέρσαι
ἔτι ἐν γῇ τῇ οἰκείᾳ τυγχάνουσιν ὄντες: μένων
δὲ αὐτοῦ ἐποίει τάδε. <milestone unit="section" n="7" />
ἐν τῷ πεδίῳ ᾗ ἔμελλον
Πέρσαι ἐς τὰ Ἐφθαλιτῶν ἤθη ἐσβάλλειν χώραν
πολλήν τινα ἐπὶ πλεῖστον ἀποτεμών, τάφρον
εἰργάσατο βαθεῖάν τε καὶ εὔρους ἱκανῶς ἔχουσαν,
ὀλίγον τινὰ ἐν μέσῳ ἀκραιφνῆ χῶρον ἀπολιπὼν
ὅσον ἵππων ὁδῷ ἐπαρκεῖν δέκα. <milestone unit="section" n="8" />
καλάμους τε τῇ
τάφρῳ ὕπερθεν ἐπιθεὶς καὶ γῆν ἐπὶ τοὺς καλάμους
συναμησάμενος, ταύτῃ ἐπιπολῆς ἔκρυψεν, Οὔννων
τε τῷ ὁμίλῳ ἐπέστελλεν, ἐπειδὰν ἐνθένδε ὀπίσω
ἀπελαύνειν μέλλωσι, διὰ χώρου τοῦ χέρσου ἐς
ὀλίγους σφᾶς ξυναγαγόντας σχολαιτέρους ἰέναι,
φυλασσομένους ὅπως μὴ ἐς τὰ ἐσκαμμένα ἐμπίπτοιεν:
<milestone unit="section" n="9" />
τοὺς δὲ ἅλας ἄκρου σημείου τοῦ βασιλείου
ἀπεκρέμασεν ἐς οὓς τὸν ὅρκον Περόζης
ὤμοσε πρότερον, ὃν δὴ ἀλογήσας εἶτα ἐπὶ Οὔννους
ἐστράτευσεν. <milestone unit="section" n="10" />
ἕως μὲν οὖν ἐν γῇ τῇ σφετέρᾳ
τοὺς πολεμίους ἤκουεν εἶναι, ἡσυχῇ ἔμενεν, ἐπεὶ
δὲ αὐτοὺς ἐς Γοργὼ πόλιν ἔμαθεν ἀφικέσθαι πρὸς:
τῶν κατασκόπων, ἥπερ ἐν τοῖς ἐσχάτοις Περσῶν
ὁρίοις τυγχάνει οὖσα, ἐνθένδε τε ἀπαλλαγέντας ὁδῷ
ἐπὶ σφᾶς ἤδη ἰέναι, αὐτὸς μὲν τῷ πλείονι τοῦ στρατοῦ
τῆς τάφρου ἐντὸς ἔμεινεν, ὀλίγους δὲ πέμψας
<pb id="v.1.p.24" />
ὀφθῆναι μὲν τοῖς ἐναντίοις ἐν τῷ πεδίῳ ἐκέλευε
μακρὰν ἄποθεν, ὀφθέντας δὲ μόνον εἶτα ἀνὰ κράτος
φεύγειν ὀπίσω, ἐν μνήμῃ τὰς αὐτοῦ ἐντολὰς ἀμφὶ
τῇ κατώρυχι ἔχοντας, ἡνίκα δὴ αὐτῆς ἄγχιστα
ἵκοιντο. <milestone unit="section" n="11" />
οἱ δὲ κατὰ ταῦτα ἐποίουν, καὶ ἐπεὶ τῆς
διώρυχος ἀγχοτάτω ἐγένοντο, ἐς ὀλίγους σφᾶς ξυναγαγόντες
διέβησαν ἅπαντες καὶ τῷ ἄλλῳ στρατῷ
ἀνεμίγνυντο. <milestone unit="section" n="12" />
οἱ δὲ Πέρσαι ξυνεῖναι τῆς ἐπιβουλῆς
οὐδαμῆ ἔχοντες κατὰ κράτος ἐν πεδίῳ λίαν ὑπτίῳ
ἐδίωκον, θυμῷ πολλῷ ἐς τοὺς πολεμίους ἐχόμενοι,
ἔς τε τὴν τάφρον ἐμπεπτώκασιν ἅπαντες, οὐχ οἱ
πρῶτοι μόνον, ἀλλὰ καὶ ὅσοι ὄπισθεν εἵποντο:
<milestone unit="section" n="13" />
ἅτε γὰρ τὴν δίωξιν ξὺν θυμῷ μεγάλῳ, καθάπερ
ἐρρήθη, ποιούμενοι, ὡς ἥκιστα ᾔσθοντο τοῦ κακοῦ
ὃ δὴ ξυντετύχηκε τοῖς ἔμπροσθεν ἰοῦσιν, ἀλλ̓
ὑπὲρ αὐτοὺς ξὺν τοῖς ἵπποις τε καὶ δόρασιν ἐμπεπτωκότες
ἐκείνους τε, ὡς τὸ εἰκός, ἔκτειναν καὶ
αὐτοὶ οὐδέν τι ἧσσον ξυνδιεφθάρησαν. <milestone unit="section" n="14" />
ἐν οἷς καὶ
Περόζης ἦν ξὺν παισὶ τοῖς αὑτοῦ ἅπασι. καὶ αὐτὸν
μέλλοντα ἐς τὸ βάραθρον τοῦτο ἐμπεσεῖσθαί
φασι τοῦ τε δεινοῦ ᾐσθῆσθαι καὶ τὸ μάργαρον, ὅ
οἱ λευκότατόν τε καὶ μεγέθους ὑπερβολῇ ἔντιμον
ἐξ ὠτὸς τοῦ δεξιοῦ ἀπεκρέματο, ἀφελόντα ῥῖψαι,
ὅπως δὴ μή τις αὐτὸ ὀπίσω φοροίη, ἐπεὶ ἀξιοθέατον
ὑπερφυῶς ἦν, οἷον οὔπω πρότερον ἑτέρῳ τῳ
βασιλεῖ γέγονεν, ἐμοὶ μὲν οὐ πιστὰ λέγοντες.
<milestone unit="section" n="15" />
οὐ γὰρ ἂν ἐνταῦθα γενόμενος τοῦ κακοῦ ἄλλου
ὁτουοῦν ἐς φροντίδα ἦλθεν, ἀλλ̓ οἶμαι τό τε οὖς
αὐτῷ ἐν τούτῳ ξυγκεκόφθαι τῷ πάθει καὶ τὸ
μάργαρον ὅπη ποτὲ ἀφανισθῆναι. <milestone unit="section" n="16" />
ὅπερ ὁ Ῥωμαίων
βασιλεὺς τότε πρίασθαι πρὸς τῶν Ἐφθαλιτῶν
ἐν σπουδῇ ποιησάμενος ἥκιστα ἴσχυσεν.
<pb id="v.1.p.26" />
οὐ γὰρ αὐτὸ εὑρέσθαι οἱ βάρβαροι εἶχον, καίπερ
πόνῳ πολλῷ τὴν ζήτησιν ποιησάμενοι. φασὶ
μέντοι Ἐφθαλίτας εὑρομένους αὐτὸ ὕστερον τῷ
Καβάδῃ ἀποδόσθαι.
<milestone unit="section" n="17" />
Ὅσα δὲ ἀμφὶ τῷ μαργάρῳ τούτῳ Πέρσαι
λέγουσιν εἰπεῖν ἄξιον: ἴσως γὰρ ἄν τῳ καὶ οὐ
παντάπασιν ἄπιστος ὁ λόγος δόξειεν εἶναι. <milestone unit="section" n="18" />
λέγουσιν
οὖν Πέρσαι εἶναι μὲν ἐν τῷ κτενὶ τὸ
μάργαρον τοῦτο ἐν θαλάσσῃ ἣ ἐν Πέρσαις ἐστί,
νήχεσθαι δὲ τὸν κτένα τῆς ταύτῃ ἠιόνος οὐ πολλῷ
ἄποθεν: ἀνεωγέναι τε αὐτοῦ ἄμφω τὰ ὄστρακα, ὧν
δὴ κατὰ μέσον τὸ μάργαρον εἱστήκει θέαμα λόγου
πολλοῦ ἄξιον. ἄλλο γὰρ αὐτῷ εἰκασθῆναι οὐδαμῆ
ἔσχεν οὔτε τῷ μεγέθει οὔτε τῷ κάλλει ἐκ τοῦ
παντὸς χρόνου. <milestone unit="section" n="19" />
κύνα δὲ θαλάσσιον ὑπερφυᾶ τε
καὶ δεινῶς ἄγριον ἐραστὴν τοῦ θεάματος τούτου
γενόμενον ἕπεσθαι κατ̓ ἴχνος αὐτῷ, οὔτε νύκτα
ἀνιέντα οὔτε ἡμέραν, ἀλλὰ καὶ ἡνίκα τροφῆς
ἐπιμελεῖσθαι ἀναγκασθείη, ἐνταῦθα μέν τι περισκοπεῖσθαι
τῶν ἐδωδίμων, εὑρόντα δέ τι καὶ
ἀνελόμενον ἐσθίειν μὲν ὅτι τάχιστα, καταλαβόντα
δὲ αὐτίκα δὴ μάλα τὸν κτένα θεάματος
αὖθις τοῦ ἐρωμένου ἐμπίπλασθαι. <milestone unit="section" n="20" />
καί ποτε τῶν
τινα γριπέων φασὶ τὰ μὲν ποιούμενα ἐπιδεῖν,
ἀποδειλιάσαντα δὲ τὸ θηρίον ἀποκνῆσαι τὸν
κίνδυνον, ἔς τε τὸν βασιλέα Περόζην ἅπαντα τὸν
λόγον ἀνενεγκεῖν. <milestone unit="section" n="21" />
ἃ δὴ τῷ Περόζῃ ἀκούσαντι
πόθον φασὶ τοῦ μαργάρου γενέσθαι μέγαν, πολλαῖς
τε ἀπ̓ αὐτοῦ θωπείαις τὸν ἀσπαλιέα τοῦτον
καὶ ἀγαθῶν ἐλπίσιν ἐπᾶραι. <milestone unit="section" n="22" />
ὃν δὴ ἀντιτείνειν
αἰτουμένῳ δεσπότῃ οὐκ ἔχοντα λέγουσι τάδε τῷ
Περόζῃ εἰπεῖν <q direct="unspecified">Ὠ δέσποτα, ποθεινὰ μὲν ἀνθρώπῳ
<pb id="v.1.p.28" />
χρήματα, ποθεινοτέρα δὲ ἡ ψυχή, πάντων
μέντοι ἀξιώτατα τέκνα. <milestone unit="section" n="23" />
ὧν δὴ τῇ στοργῇ ἀναγκασθεὶς
φύσει ἴσως ἄν τις καὶ πάντα τολμήσειεν.
ἐγὼ τοίνυν τοῦ τε θηρίου ἀποπειράσεσθαι καὶ τοῦ
μαργάρου σε κύριον: <milestone unit="section" n="24" />
θήσεσθαι ἐλπίδα ἔχω. καὶ
ἢν μὲν κρατήσω τοῦ ἀγῶνος τούτου, εὔδηλον ὡς
ἐν τοῖς καλουμένοις ὀλβίοις τὸ ἐνθένδε τετάξομαι.
σέ τε γὰρ πᾶσιν ἀγαθοῖς με δωρήσεσθαι ἅτε
βασιλέων βασιλέα οὐδὲν ἀπεικός, καὶ ἐμοὶ ἀποχρήσει,
καίπερ οὐδέν, ἂν οὕτω τύχοι, κεκομισμένῳ,
τὸ δεσπότου εὐεργέτην τοῦ ἐμοῦ γεγενῆσθαι.
<milestone unit="section" n="25" />
εἰ δὲ ἐμὲ δεῖ τῷ θηρίῳ τούτῳ ἁλῶναι, σὸν δὴ
ἔργον ἔσται, ὦ βασιλεῦ, τοὺς παῖδας τοὺς ἐμοὺς
θανάτου τοῦ πατρῴου ἀμείψασθαι. <milestone unit="section" n="26" />
οὕτω γὰρ
ἐγὼ μὲν καὶ τετελευτηκὼς ἐν τοῖς ἀναγκαιοτάτοις
ἔμμισθος ἔσομαι, σὺ δὲ ἀρετῆς δόξαν ἀποίσῃ
μείζω. τὰ παιδία γὰρ ὠφελῶν εὖ ποιήσεις ἐμὲ
ὅσπερ σοι τῆς εὐεργεσίας τὴν χάριν οὐδαμῆ
εἴσομαι. αὕτη γὰρ ἂν εὐγνωμοσύνη ἀκίβδηλος
γένοιτο μόνη ἡ ἐς τοὺς ἀποθανόντας ἐπιδειχθεῖσα.</q>
<milestone unit="section" n="27" />
τοσαῦτα εἰπὼν ἀπηλλάσσετο. καὶ ἐπεὶ ἐς τὸν
χῶρον ἀφίκετο ἵνα δὴ ὅ τε κτεὶς νήχεσθαι καὶ ὁ
κύων αὐτῷ εἴθιστο ἕπεσθαι, ἐνταῦθα ἐπὶ πέτρας
ἐκάθητό τινος, καιροφυλακῶν εἴ πως ἔρημόν ποτε
τὸ μάργαρον τοῦ ἐραστοῦ λάβοι. <milestone unit="section" n="28" />
ἐπειδὴ δὲ τῷ
κυνὶ τάχιστα τῶν τινι ἐς τὴν θοίνην οἱ ἐπιτηδείως
ἐχόντων ἐντετυχηκέναι ξυνέπεσε καὶ περὶ τοῦτο
διατριβὴν ἔχειν, ἀπολιπὼν ἐπὶ τῆς ἀκτῆς ὁ ἁλιεὺς
τούς οἱ ἐπὶ ταύτῃ δὴ ἑπομένους τῇ ὑπουργίᾳ εὐθὺ
τοῦ κτενὸς σπουδῇ πολλῇ ᾔει, καὶ αὐτοῦ ἤδη
λαβόμενος ἔξω γενέσθαι κατὰ τάχος ἠπειγετο.
<milestone unit="section" n="29" />
οὗ δὴ ὁ κύων αἰσθόμενος ἐβοήθει ἐνταῦθα. ἰδών
<pb id="v.1.p.30" />
τε αὐτὸν ὁ σαγηνευτής, ἐπεὶ καταλαμβάνεσθαι
τῆς ἠιόνος οὐ μακρὰν ἔμελλε, τὸ μὲν θήραμα
ἠκόντισεν ἐς τὴν γῆν δυνάμει τῇ πάσῃ, αὐτὸς δὲ
ἁλοὺς διεφθάρη οὐ πολλῷ ὕστερον. <milestone unit="section" n="30" />
ἀνελόμενοι
δὲ τὸ μάργαρον οἱ ἐπὶ τῆς ἀκτῆς λελειμμένοι τῷ
τε βασιλεῖ ἀπεκόμισαν καὶ τὰ ξυνενεχθέντα
πάντα ἐσήγγειλαν. <milestone unit="section" n="31" />
τὰ μὲν οὖν ἀμφὶ τῷ μαργάρῳ
τούτῳ τῇδε, ᾗπερ ἐρρήθη, Πέρσαι ξυνενεχθῆναί
φασιν. ἐγὼ δὲ ἐπὶ τὸν πρότερον λόγον ἐπάνειμι.
<milestone unit="section" n="32" />
Οὕτω μὲν Περόζης τε διεφθάρη καὶ ξύμπασα
ἡ Περσῶν στρατιά. εἰ γάρ τις οὐκ ἐμπεπτωκὼς
ἐς τὴν διώρυχα ἔτυχεν, ὅδε ὑπὸ τῶν πολεμίων
ταῖς χερσὶ γέγονε. <milestone unit="section" n="33" />
καὶ ἀπ̓ αὐτοῦ νόμος τέθειται
Πέρσαις μή ποτε σφᾶς ἐν γῇ πολεμίᾳ ἐλαύνοντας
δίωξιν ποιεῖσθαί τινα, ἢν καὶ κατὰ κράτος τοὺς
ἐναντίους σφίσι τραπῆναι ξυμβαίη. <milestone unit="section" n="34" />
ὅσοι μέντοι
Περόζῃ οὐ ξυστρατεύσαντες ἐν χώρᾳ τῇ αὑτῶν
ἔμειναν, οὗτοι δὴ βασιλέα σφίσι Καβάδην εἵλοντο
τὸν νεώτατον Περόζου υἱόν, ὅσπερ τηνικαῦτα
περιῆν μόνος. <milestone unit="section" n="35" />
τότε δὴ Ἐφθαλίταις κατήκοοι ἐς
φόρου ἀπαγωγὴν ἐγένοντο Πέρσαι, ἕως Καβάδης
τὴν ἀρχὴν ἰσχυρότατα κρατυνάμενος φόρον αὐτοῖς
ἀποφέρειν τὸν ἐπέτειον οὐκέτι ἠξίου. ἦρξαν
δὲ Περσῶν οἱ βάρβαροι οὗτοι ἐνιαυτοὺς δύο.
</p></div2>

<div2 type="chapter" n="5" org="uniform" sample="complete"><p><milestone unit="section" n="1" />
Μετὰ δὲ Καβάδης ἐπὶ τὸ βιαιότερον τῇ ἀρχῇ
χρώμενος ἄλλα τε νεώτερα ἐς τὴν πολιτείαν
εἰσῆγε καὶ νόμον ἔγραψεν ἐπὶ κοινὰ ταῖς γυναιξὶ
μίγνυσθαι Πέρσας: ὅπερ τὸ πλῆθος οὐδαμῆ ἤρεσκε.
<pb id="v.1.p.32" />
 διὸ δὴ αὐτῷ ἐπαναστάντες παρέλυσάν τε
τῆς ἀρχῆς καὶ δήσαντες ἐν φυλακῇ εἶχον. <milestone unit="section" n="2" />
καὶ
βασιλέα μὲν σφίσι Βλάσην τὸν Περόζου ἀδελφὸν
εἵλοντο, ἐπειδὴ γόνος μὲν οὐδεὶς ἔτι ἄρρην
Περόζῃ, ὥσπερ ἐρρήθη, ἐλέλειπτο, Πέρσαις δὲ
οὐ θέμις ἄνδρα ἐς τὴν βασιλείαν καθίστασθαι
ἰδιώτην γένος, ὅτι μὴ ἐξιτήλου παντάπασι γένους
τοῦ βασιλείου ὄντος: <milestone unit="section" n="3" />
Βλάσης δὲ τὴν βασιλείαν
παραλαβὼν Περσῶν τε τοὺς ἀρίστους ξυνέλεξε
καὶ τὰ ἀμφὶ τῷ Καβάδῃ ἐν βουλῇ ἐποιεῖτο: τὸν
γὰρ ἄνθρωπον ἀποκτιννύναι οὐκ ἦν βουλομένοις
τοῖς πλείοσιν. <milestone unit="section" n="4" />
ἔνθα δὴ πολλαὶ μὲν ἐλέχθησαν
γνῶμαι ἐφ̓ ἑκάτερα φέρουσαι, παρελθὼν δὲ τῶν
τις ἐν Πέρσαις λογίμων, ὄνομα μὲν Γουσαναστάδης,
χαναράγγης δὲ τὸ ἀξίωμα ῾εἴη δ̓ ἂν ἐν
Πέρσαις στρατηγὸς τοῦτό γἐ, πρὸς αὐταῖς που
ταῖς ἐσχατιαῖς τῆς Περσῶν γῆς τὴν ἀρχὴν ἔχων
ἐν χώρᾳ ἣ τοῖς Ἐφθαλίταις ὅμορός ἐστι, καὶ τὴν
μάχαιραν ἐπιδείξας ᾗ τῶν ὀνύχων τὰ προὔχοντα
Πέρσαι εἰώθασιν ἀποτέμνεσθαι, μῆκος μὲν ὅσον
δακτύλου ἀνδρός, πάχος δὲ οὐδὲ τριτημόριον
δακτύλου ἔχουσαν <q direct="unspecified">Ταύτην ὁρᾶτε,</q> εἶπε, <milestone unit="section" n="5" />
<q direct="unspecified">τὴν
μάχαιραν, βραχεῖαν παντάπασιν οὖσαν: αὕτη
μέντοι ἔργον ἐν τῷ παρόντι ἐπιτελεῖν οἵα τέ ἐστιν,
ὅπερ εὖ ἴστε ὀλίγῳ ὕστερον, ὦ φίλτατοι Πέρσαι,
μυριάδες δύο τεθωρακισμένων ἀνδρῶν ἐξεργάζεσθαι
οὐκ ἂν δύναιντο.</q> ὁ μὲν ταῦτα εἶπε, <milestone unit="section" n="6" />
παραδηλῶν
ὡς, ἢν μὴ Καβάδην ἀνέλωσιν, αὐτίκα
πράγματα Πέρσαις περιὼν παρέξει. <milestone unit="section" n="7" />
οἱ δὲ κτεῖναι
ἄνδρα τοῦ βασιλείου αἵματος οὐδ̓ ὅλως ἔγνωσαν,
<pb id="v.1.p.34" />
ἀλλ̓ ἐν φρουρίῳ καθεῖρξαι ὅπερ τῆς Λήθης καλεῖν
νενομίκασιν. <milestone unit="section" n="8" />
ἢν γάρ τις ἐνταῦθα ἐμβληθεὶς τύχῃ,
οὐκέτι ὁ νόμος ἐφίησι μνήμην αὐτοῦ εἶναι, ἀλλὰ
θάνατος τῷ ὠνομακότι ἡ ζημία ἐστί: διὸ δὴ καὶ
τὴν ἐπωνυμίαν ταύτην πρὸς Περσῶν ἔλαχεν.
<milestone unit="section" n="9" />
ἅπαξ δὲ ἡ τῶν Ἀρμενίων ἱστορία φησὶ νόμου
τοῦ ἀμφὶ τῷ Λήθης φρουρίῳ παραλελύσθαι τὴν
δύναμιν Πέρσαις τρόπῳ τοιῷδε.
<milestone unit="section" n="10" />
Πόλεμός ποτε Πέρσις τε καὶ Ἀρμενίοις ἀκήρυκτος
γέγονεν εἰς δύο καὶ τριάκοντα ἔτη ἐπὶ
Πακουρίου μὲν Περσῶν βασιλεύοντος, Ἀρμενίων
δὲ Ἀρσάκου Ἀρσακίδου ἀνδρός. τούτῳ τε τῷ
πολέμῳ μηκυνομένῳ κεκακῶσθαι μὲν ἐς ἄγαν
ἀμφοτέρους ξυνέβη καὶ διαφερόντως τοὺς Ἀρμενίους.
<milestone unit="section" n="11" />
ἀπιστίᾳ δὲ πολλῇ ἐς ἀλλήλους ἐχόμενοι
ἐπικηρυκεύεσθαι παρὰ τοὺς ἐναντίους οὐδέτεροι
εἶχον. ἐν τούτῳ δὲ Πέρσας τετύχηκε πόλεμον
πρὸς ἄλλους βαρβάρους τινὰς οὐ πόρρω Ἀρμενίων
ᾠκημένους διενεγκεῖν. <milestone unit="section" n="12" />
οἵ τε Ἀρμένιοι ἐν σπουδῇ
ἔχοντες ἐπίδειξιν ἐς Πέρσας τῆς ἐς αὐτοὺς εὐνοίας
τε καὶ εἰρήνης ποιήσασθαι, ἐσβαλεῖν ἐς τούτων
δὴ τῶν βαρβάρων τὴν γῆν ἔγνωσαν, δηλώσαντες
τοῦτο πρότερον Πέρσαις. <milestone unit="section" n="13" />
ἀπροσδόκητοί τε αὐτοὶ
ἐπιπεσόντες σχεδόν τι ἅπαντας ἡβηδὸν ἔκτειναν.
ὅ τε Πακούριος τοῖς πεπραγμένοις ὑπερησθείς,
πέμψας παρὰ τὸν Ἀρσάκην τῶν οἱ ἐπιτηδείων
τινὰς τά τε πιστά οἱ παρασχόμενος τὸν ἄνθρωπον
μετεπέμψατο. <milestone unit="section" n="14" />
καὶ ἐπεὶ παῤ αὐτὸν Ἀρσάκης ἀφίκετο,
τῆς τε ἄλλης αὐτὸν φιλοφροσύνης ἠξίωσε
καὶ ἅτε ἀδελφὸν ἐπὶ τῇ ἴσῃ καὶ ὁμοίᾳ ἔσχε. <milestone unit="section" n="15" />
καὶ
τότε μὲν ὅρκοις δεινοτάτοις τόν τε Ἀρσάκην
<pb id="v.1.p.36" />
καταλαβὼν καὶ αὐτὸς οὐδέν τι ἧσσον ὀμωμοκὼς
ἦ μὴν εὔνους τε καὶ ξυμμάχους Πέρσας τε τὸ
λοιπὸν καὶ Ἀρμενίους ἀλλήλοις εἶναι, αὐτίκα δὴ
αὐτὸν ἐς τὰ πάτρια ἤθη ἀφῆκεν ἰέναι.
<milestone unit="section" n="16" />
Χρόνῳ δὲ οὐ πολλῷ ὕστερον διέβαλον τὸν
Ἀρσάκην τινὲς ὡς δὴ πράγμασι νεωτέροις ἐγχειρεῖν
βούλοιτο. οἷσπερ ἀναπεισθεὶς ὁ Πακούριος
αὖθις αὐτὸν μετεπέμπετο, ὑπειπὼν ὅτι δὴ αὐτῷ
τι κοινολογεῖσθαι ὑπὲρ τῶν ὅλων ἐπιμελὲς εἴη.
<milestone unit="section" n="17" />
καὶ ὃς οὐδέν τι μελλήσας ἐς αὐτὸν ἦλθεν, ἄλλους
τε τῶν ἐν Ἀρμενίοις μαχιμωτάτων ἐπαγόμενος καὶ
Βασσίκιον ὅσπερ αὐτῷ στρατηγός τε καὶ ξύμβουλος
ἦν: ἀνδρίας τε γὰρ καὶ ξυνέσεως ἐπὶ πλεῖστον
ἀφῖκτο. <milestone unit="section" n="18" />
εὐθὺς οὖν ὁ Πακούριος ἄμφω, τόν τε Ἀρσάκην
καὶ Βασσίκιον, πολλὰ ὀνειδίζων ἐκάκιζεν,
εἰ τὰ ὀμωμοσμένα ἠλογηκότε οὕτω δὴ τάχιστα ἐς
ἀπόστασιν ἴδοιεν. οἱ δὲ ἀπηρνοῦντό τε καὶ ἀπώμνυον
ἐνδελεχέστατα μηδὲν σφίσιν αὐτοῖς βεβουλεῦσθαι
τοιοῦτο. <milestone unit="section" n="19" />
τὰ μὲν οὖν πρῶτα ὁ Πακούριος
αὐτοὺς ἐν ἀτιμίᾳ ἐφύλασσεν, ἔπειτα δὲ τῶν μάγων
ἀνεπυνθάνετο ὅ τί οἱ ποιητέα ἐς αὐτοὺς εἴη. <milestone unit="section" n="20" />
οἱ
δὲ μάγοι τῶν μὲν ἀρνουμένων καὶ οὐ διαρρήδην
ἐληλεγμένων καταγινώσκειν οὐδαμῆ ἐδικαίουν,
ὑποθήκην δὲ αὐτῷ τινα ἔφραζον, ὅπως ἂν Ἀρσάκης
αὐτὸς ἄντικρυς αὑτοῦ κατηγορεῖν ἀναγκάζοιτο.
<milestone unit="section" n="21" />
τὸ γὰρ τῆς βασιλικῆς σκηνῆς ἔδαφος κόπρῳ
καλύπτειν ἐκέλευον, ἥμισυ μὲν ἐκ τῆς Περσῶν
χώρας, θάτερον δὲ ἥμισυ ἐκ τῆς Ἀρμενίας. καὶ ὁ
βασιλεὺς κατὰ ταῦτα ἐποίει. <milestone unit="section" n="22" />
τότε δὴ οἱ μάγοι
τὴν σκηνὴν ὅλην μαγείαις τισὶ καταλαβόντες
<pb id="v.1.p.38" />
ἐκέλευον τὸν βασιλέα ξὺν τῷ Ἀρσάκῃ τοὺς περιπάτους
ἐνταῦθα ποιεῖσθαι, ἐπικαλοῦντα τοῖς τε
ξυγκειμένοις καὶ ὀμωμος μένοις λυμήνασθαι. <milestone unit="section" n="23" />
δεῖν
δὲ καὶ αὐτοὺς τῷ διαλόγῳ παραγενέσθαι. οὕτω
γὰρ ἂν τῶν λόγων μάρτυρες ἁπάντων εἶεν. αὐτίκα
γοῦν ὁ Πακούριος τὸν Ἀρσάκην μεταπεμψάμενος
διαύλους ἐν τῇ σκηνῇ ξὺν αὐτῷ ἐποιεῖτο, παρόντων
σφίσιν ἐνταῦθα τῶν μάγων, καὶ ἀνεπυνθάνετο τοῦ
ἀνθρώπου ὅτου δὴ ἕνεκα τὰ ὀμωμοσμένα ἠλογηκὼς
εἶτα Πέρσας τε καὶ Ἀρμενίους αὖθις τρίβειν
ἀνηκέστοις κακοῖς ἐγχειροίη: <milestone unit="section" n="24" />
ὁ δὲ Ἀρσάκης, ἕως
μὲν ἐν τῷ χώρῳ οἱ λόγοι ἐγίνοντο οὗ δὴ ὁ χοῦς
ἐκ γῆς τῆς Περσίδος ἐπέκειτο, ἀπηρνεῖτό τε καὶ
ὅρκοις τοῖς δεινοτάτοις πιστούμενος ἀνδράποδον
ἰσχυρίζετο εἶναι Πακουρίου πιστόν: <milestone unit="section" n="25" />
ἐπειδὴ δὲ
μεταξὺ λέγων ἐς τῆς σκηνῆς τὸ μέσον ἀφῖκτο, ἵνα
δὴ κόπρου τῆς Ἀρμενίας ἐπέβησαν, ἐνταῦθα οὐκ
οἶδα ὅτῳ ἀναγκασθεὶς λόγους μὲν τούτους ἐπὶ τὸ
θρασύτερον ἐξαπιναίως μεταβιβάζει, ἀπειλῶν δὲ
τῷ τε Πακουρίῳ καὶ Πέρσαις οὐκέτι ἀνίει, ἀλλὰ
τίσασθαι αὐτοὺς ἐπηγγέλλετο ὕβρεως τῆσδε ἐπειδὰν
αὐτὸς αὑτοῦ τάχιστα κύριος γένοιτο. <milestone unit="section" n="26" />
καὶ
ταῦτα λέγων τε καὶ νεανιευόμενος ἐποιεῖτο τὸν
περίπατον ὅλον, ἕως ἀναστρέψας ἐς κόπρον αὖθις
τὴν ἐκ γῆς τῆς Περσίδος ἀφίκετο. ἐνταῦθα γὰρ
πάλιν ὥσπερ τινὰ παλινῳδίαν ᾄδων ἱκέτης τε ἦν
καὶ οἰκτρούς τινας τῷ Πακουρίῳ προὔφερε λόγους.
<milestone unit="section" n="27" />
ἐπεὶ δὲ ἐς χοῦν αὖθις τὸν Ἀρμενίων ἦλθεν, ἐς
τὰς ἀπειλὰς ἀπεχώρησε. καὶ πολλάκις οὕτω
μεταβληθεὶς ἐφ̓ ἑκάτερα ἔκρυψε τῶν οἱ ἀπορρήτων
οὐδέν. <milestone unit="section" n="28" />
τότε δὴ οἱ μὲν μάγοι κατέγνωσαν
<pb id="v.1.p.40" />
αὐτοῦ ἔς τε τὰς σπονδὰς καὶ τοὺς ὅρκους ἠδικηκέναι.
Πακούριος δὲ Βασσικίου μὲν τὸ δέρμα
ἐκδείρας ἀσκόν τε αὐτὸ πεποιημένος καὶ ἀχύρων
ἐμπλησάμενος ὅλον ἀπεκρέμασεν ἐπὶ δένδρου τινὸς
ὑψηλοῦ λίαν. <milestone unit="section" n="29" />
τὸν μέντοι Ἀρσάκην ῾ἀποκτεῖναι
γὰρ ἄνδρα τοῦ βασιλείου αἵματος ὄντα οὐδαμῆ
εἶχεν̓ ἐν τῷ τῆς Λήθης φρουρίῳ καθεῖρξε.
<milestone unit="section" n="30" />
Χρόνῳ δὲ ὕστερον τῶν τις Ἀρμενίων τῷ τε
Ἀρσάκῃ ἐν τοῖς μάλιστα ἐπιτηδείων καί οἱ ἐπισπομένων
ἐς τὰ Περσῶν ἤθη ἰόντι, Πέρσαις ἐπί
τι ἔθνος ἰοῦσι βαρβαρικὸν ξυνεστράτευσεν: ὃς δὴ
ἀνήρ τε ἀγαθὸς ἐν τῷ πόνῳ τούτῳ, ὁρῶντος
Πακουρίου τὰ ποιούμενα, γέγονε καὶ τῆς νίκης
αἰτιώτατος Πέρσαις. <milestone unit="section" n="31" />
διὸ δὴ αὐτὸν ὁ Πακούριος
ὅ τι ἂν βούλοιτο αἰτεῖσθαι ἠξίου, ἰσχυρισάμενος
ὅτι δὴ οὐδενὸς πρὸς αὐτοῦ ἀτυχήσει. <milestone unit="section" n="32" />
ὁ δὲ ἄλλο
οἱ οὐδὲν γενέσθαι ἠξίου ἢ ὥστε τὸν Ἀρσάκην ἐν
ἡμέρᾳ μιᾷ θεραπεῦσαι ᾗ βούλοιτο. <milestone unit="section" n="33" />
τοῦτο τὸν
βασιλέα ἠνίασε μὲν ἐς τὰ μάλιστα, εἰ λύειν
νόμον οὕτω δὴ παλαιὸν ἀναγκάζοιτο, ὅπως μέντοι
παντάπασιν ἀληθίζηται, ξυνεχώρει τὴν δέησιν
ἐπιτελῆ γενέσθαι. <milestone unit="section" n="34" />
ἐπεὶ δὲ βασιλέως ἐπαγγείλαντος
γέγονεν ἐν τῷ τῆς Λήθης φρουρίῳ, ἠσπάσατο
μὲν τὸν Ἀρσάκην, ἄφμω δὲ ἀλλήλοιν περιβαλόντε
ἐθρηνησάτην τε ἡδύν τινα θρῆνον καὶ
ἀπολοφυραμένω τὴν παροῦσαν τύχην μόλις ἀπ̓
ἀλλήλοιν διαλύειν τὰς αὑτοῦ χεῖρας ἑκάτερος
ἔσχεν. <milestone unit="section" n="35" />
ἐπεὶ δὲ τῶν ὀδυρμῶν ἐς κόρον ἐλθόντες
ἐπαύσαντο, ἔλουσε μὲν ὁ Ἀρμένιος τὸν Ἀρσάκην
<pb id="v.1.p.42" />
καὶ τἄλλα οὐκ ἀπημελημένως ἐκόσμησε, σχῆμα
δὲ αὐτῷ περιθέμενος τὸ βασίλειον ἐπὶ στιβάδος
ἀνέκλινεν. <milestone unit="section" n="36" />
ἐνταῦθά τε τοὺς παρόντας Ἀρσάκης
βασιλικῶς εἱστία ᾗπερ εἰώθει τὰ πρότερα. <milestone unit="section" n="37" />
ἐν
ταύτῃ τῇ θοίνῃ πολλοὶ μὲν ἐπὶ κύλικι λόγοι
ἐλέχθησαν οἵπερ τὸν Ἀρσάκην ἱκανῶς ἤρεσκον,
πολλὰ δὲ ἄλλα ἐς μέσον ἦλθεν ἅπερ αὐτῷ ἐν
ἡδονῇ ἦν: μηκυνομένου τε τοῦ πότου ἄχρι ἐς
νύκτα τῇ πρὸς ἀλλήλους ὁμιλίᾳ ὑπερφυῶς ἥσθησαν,
μόλις δὲ ἀλλήλων ἀπαλλαγέντες διελύθησαν,
<milestone unit="section" n="38" />
καταβεβρεγμένοι τῇ εὐπαθείᾳ. τότε δὴ λέγουσι
τὸν Ἀρσάκην εἰπεῖν ὡς ἡμέραν τὴν ἡδίστην διατελέσας
ἐν ταύτῃ τε ξυγγενόμενος τῷ ποθεινοτάτῳ
ἀνθρώπων ἁπάντων, οὐκ ἂν ἔτι ἑκών γε
εἶναι ὑποσταίη τὰ φλαῦρα τοῦ βίου, <milestone unit="section" n="39" />
καὶ ταῦτα
εἰπόντα μαχαίρᾳ ἑαυτὸν διαχειρίσασθαι ἥνπερ ἐν
τῇ θοίνῃ ἐξεπίτηδες κεκλοφὼς ἔτυχεν, οὕτω τε
αὐτὸν ἐξ ἀνθρώπων ἀφανισθῆναι. <milestone unit="section" n="40" />
τὰ μὲν οὖν
κατὰ τοῦτον δὴ τὸν Ἀρσάκην ἡ τῶν Ἀρμενίων
συγγραφὴ λέγει ταύτῃ, ᾗπερ ἐρρήθη, κεχωρηκέναι,
καὶ τὸν νόμον τότε ἀμφὶ τῷ τῆς Λήθης φρουρίῳ
λελύσθαι. ἐμοὶ δὲ ὅθενπερ ἐξέβην ἰτέον.
</p></div2>

<div2 type="chapter" n="6" org="uniform" sample="complete"><p><milestone unit="section" n="1" />
Καθειρχθέντα δὲ τὸν Καβάδην ἐθεράπευεν ἡ
γυνὴ ἐσιοῦσά τε παῤ αὐτὸν καὶ τὰ ἐπιτήδεια
ἐσκομίζουσα: ἣν δὴ ὁ τῆς εἱρκτῆς ἄρχων πειρᾶν
ἤρξατο: ἦν γὰρ τὴν ὄψιν ἐς τὰ μάλιστα εὐπρεπής.
<pb id="v.1.p.44" />
<milestone unit="section" n="2" />
ὅπερ ἐπεὶ ὁ Καβάδης παρὰ τῆς γυναικὸς ἔμαθεν,
ἐκέλευσεν ἐνδιδόναι αὑτὴν τῷ ἀνθρώπῳ ὅ τι βούλοιτο
χρῆσθαι. οὕτω δὴ τῇ γυναικὶ ἐς εὐνὴν
ξυνελθὼν ὁ τοῦ φρουρίου ἄρχων ἠράσθη τε αὐτῆς
ἔρωτα ἐξαίσιον οἷον, <milestone unit="section" n="3" />
καὶ ἀπ̓ αὐτοῦ ξυνεχώρει
παρὰ τὸν ἄνδρα τὰς εἰσόδους ποιεῖσθαι, ὅπη ἂν
αὐτῇ βουλομένῃ εἴη, καὶ αὖθις ἐνθένδε ἀπαλλάσσεσθαι,
οὐδενὸς ἐμποδὼν ἱσταμένου. ἦν δέ τις
τῶν ἐν Πέρσαις λογίμων Σεόσης ὄνομα, Καβάδῃ
ἐς τὰ μάλιστα φίλος, <milestone unit="section" n="4" />
ὃς ἀμφὶ τὸ φρούριον τοῦτο
διατριβὴν εἶχε, καιροφυλακῶν εἴ πως αὐτὸν ἔνδοθεν
ἐξελέσθαι δυνήσεται. <milestone unit="section" n="5" />
διά τε τῆς γυναικὸς τῷ
Καβάδῃ ἐσήμαινεν ὡς ἵπποι τέ οἱ καὶ ἄνδρες ἐν
παρασκευῇ τυγχάνουσιν ὄντες τοῦ φρουρίου οὐ
μακρὰν ἄποθεν, δηλώσας τι χωρίον αὐτῷ. <milestone unit="section" n="6" />
καί
ποτε νυκτὸς ἐπιλαβούσης ἀνέπεισε τὴν γυναῖκα
Καβάδης ἐσθῆτα μὲν αὐτῷ τὴν οἰκείαν δοῦναι, τὰ
δὲ αὑτοῦ ἀμπεχομένην ἱμάτια ἐπὶ τῆς εἱρκτῆς ἀντ̓
αὐτοῦ καθῆσθαι, οὗπερ ἐκεῖνος ἐκάθητο. <milestone unit="section" n="7" />
οὕτω μὲν
οὖν Καβάδης ἀπηλλάσσετο ἐκ τοῦ δεσμωτηρίου.
κατιδόντες δὲ αὐτὸν οἷς ἡ φυλακὴ αὕτη ἐπέκειτο
τὴν γυναῖκα ὑπετόπαζον εἶναι: ταῦτά τοι οὔτε
κωλύειν οὔτε ἄλλως αὐτὸν ἐνοχλεῖν ἔγνωσαν.
<milestone unit="section" n="8" />
ἅμα τε ἡμέρᾳ τὴν γυναῖκα ἐς τὸ δωμάτιον ἐν τοῖς
τοῦ ἀνδρὸς ἱματίοις ἰδόντες καὶ μακρὰν ἀπολελειμμένοι
τοῦ ἀληθοῦς ᾤοντο Καβάδην ἐνταῦθα εἶναι.
ἥ τε δόκησις αὕτη ἐν ἡμέραις συχναῖς ἤκμαζεν,
<milestone unit="section" n="9" />
ἕως Καβάδης πόρρω που τῆς ὁδοῦ ἐγεγόνει. τὰ
μὲν οὖν ἀμφὶ τῇ γυναικὶ ξυνενεχθέντα, ἐπεὶ ἐς
φῶς ἡ ἐπιβουλὴ ἦλθε, καὶ ὅντινα αὐτὴν τρόπον
<pb id="v.1.p.46" />
ἐκόλασαν, ἐς τὸ ἀκριβὲς οὐκ ἔχω εἰπεῖν. οὐ γὰρ
ὁμολογοῦσι Πέρσαι ἀλλήλοις: διὸ δὴ αὐτὰ λέγειν ἀφίημι.
<milestone unit="section" n="10" />
Καβάδης δὲ λαθὼν ἅπαντας ξὺν τῷ Σεόσῃ ἐς
Οὔννους τοὺς Ἐφθαλίτας ἀφίκετο, καὶ αὐτῷ τὴν
παῖδα γυναῖκα ὁ βασιλεὺς γαμετὴν δίδωσιν, οὕτω
τε στράτευμα λόγου πολλοῦ ἄξιον ἅτε κηδεστῇ
ἐπὶ Πέρσας ξυνέπεμψε. <milestone unit="section" n="11" />
τούτῳ τῷ στρατῷ Πέρσαι
ὑπαντιάζειν οὐδαμῆ ἤθελον, ἀλλὰ ἄλλος ἄλλῃ
ἐς φυγὴν ὥρμηντο. <milestone unit="section" n="12" />
ἐπεὶ δὲ ὁ Καβάδης ἐν τῇ
χώρᾳ ἐγένετο ἔνθα ὁ Γουσαναστάδης τὴν ἀρχὴν
εἶχεν, εἶπε τῶν ἐπιτηδείων τισὶν ὡς χαναράγγην
καταστήσεται ἄνδρα ἐκεῖνον, ὃς ἂν αὐτῷ Περσῶν
πρῶτος ἐκείνῃ τῇ ἡμέρᾳ ἐς ὄψιν ἥκων ὑπουργεῖν
βούλοιτο. <milestone unit="section" n="13" />
εἰπόντι τέ οἱ μετέμελεν ἤδη τοῦ
λόγου, ἐπεὶ νόμος αὐτὸν ἐσῄει, ὃς δὴ οὐκ ἐᾷ Πέρσαις
ἐς τοὺς ἀλλοτρίους τὰς ἀρχὰς φέρεσθαι,
ἀλλ̓ οἷς ἡ τιμὴ ἑκάστη κατὰ γένος προσήκει.
<milestone unit="section" n="14" />
ἔδεισε γὰρ μή τις ἵκοιτο ἐς αὐτὸν πρῶτος
τῷ χαναράγγῃ οὐ ξυγγενὴς ὤν, τόν τε νόμον
ἀναγκάζηται λύειν ὅπως αὐτὸς ἀληθίζηται.
<milestone unit="section" n="15" />
ταῦτα δέ οἱ ἐν νῷ ἔχοντι ξυνέβη τις τύχη ὥστε
μὴ τὸν νόμον ἀτιμάζοντι ἀληθεῖ εἶναι. ἔτυχε
γὰρ πρῶτος Ἀδεργουδουνβάδης ἐς αὐτὸν ἥκων,
νεανίας ἀνήρ, ξυγγενής τε ὢν τῷ Γουσαναστάδῃ
καὶ διαφερόντως ἀγαθὸς τὰ πολέμια. <milestone unit="section" n="16" />
ὃς δὴ
δεσπότην τε προσεῖπε Καβάδην καὶ βασιλέα
προσεκύνησε πρῶτος, ἐδεῖτό τέ οἱ ἅτε δούλῳ ὅ
τι βούλοιτο χρῆσθαι. <milestone unit="section" n="17" />
Καβάδης οὖν ἐν τοῖς
βασιλείοις οὐδενὶ πόνῳ γενόμενος, ἔρημόν τε
<pb id="v.1.p.48" />
Βλάσην τῶν ἀμυνομένων λαβὼν ἐξετύφλωσε,
τρόπῳ δὴ ὅτῳ τυφλοὺς οἱ Πέρσαι ποιεῖν τοὺς
κακούργους εἰώθασιν, ἔλαιον ἕψοντες καὶ αὐτὸ
ὡς μάλιστα ζέον ἐς τοὺς ὀφθαλμοὺς οὔτι μύοντας
ἐπιχέοντες, ἢ περόνην τινὰ σιδηρᾶν πυρακτοῦντες
ταύτῃ τε τῶν ὀφθαλμῶν τὰ ἐντὸς χρίοντες, καὶ
τὸ λοιπὸν ἐν φυλακῇ εἶχεν ἄρξαντα Περσῶν
ἐνιαυτοὺς δύο. <milestone unit="section" n="18" />
καὶ τὸν μὲν Γουσαναστάδην
κτείνας τὸν Ἀδεργουδουνβάδην ἀντ̓ αὐτοῦ κατεστήσατο
ἐπὶ τῆς τοῦ χαναράγγου ἀρχῆς, τὸν δὲ
Σεόσην ἀδρασταδάραν σαλάνην εὐθὺς ἀνεῖπε.
δύναται δὲ τοῦτο τὸν ἐπὶ ἀρχαῖς τε ὁμοῦ καὶ
στρατιώταις ἅπασιν ἐφεστῶτα. <milestone unit="section" n="19" />
ταύτην ὁ Σεόσης
τὴν ἀρχὴν πρῶτός τε καὶ μόνος ἐν Πέρσαις
ἔσχεν: οὔτε γὰρ πρότερον οὔτε ὕστερόν τινι
γέγονε: τήν τε βασιλείαν ὁ Καβάδης ἐκρατύνατο
καὶ ξὺν τῷ ἀσφαλεῖ διεφύλαξεν. ἦν γὰρ ἀγχίνους
τε καὶ δραστήριος οὐδενὸς ἧσσον.
</p></div2>

<div2 type="chapter" n="7" org="uniform" sample="complete"><p><milestone unit="section" n="1" />
Ὀλίγῳ δὲ ὕστερον χρήματα Καβάδης τῷ
Ἐφθαλιτῶν βασιλεῖ ὤφειλεν, ἅπερ ἐπεὶ ἀποτιννύναι
οἱ οὐχ οἷός τε ἦν, Ἀναστάσιον τὸν Ῥωμαίων
αὐτοκράτορα ᾔτει ταῦτά οἱ δανεῖσαι τὰ
χρήματα: ὁ δὲ κοινολογησάμενος τῶν ἐπιτηδείων
τισὶν ἐπυνθάνετο εἴ γέ οἱ ταῦτα ποιητέα εἴη.
<milestone unit="section" n="2" />
οἵπερ αὐτὸν τὸ συμβόλαιον ποιεῖσθαι οὐκ εἴων.
ἀξύμφορον γὰρ ἀπέφαινον εἶναι βεβαιοτέραν
τοῖς πολεμίοις χρήμασιν οἰκείοις ἐς τοὺς Ἐφθαλίτας
τὴν φιλίαν ποιήσασθαι, οὓς δὴ ἐς ἀλλήλους
<pb id="v.1.p.50" />
ξυγκρούειν ὅτι μάλιστα σφίσιν ἄμεινον
εἶναι. <milestone unit="section" n="3" />
διὸ δὴ Καβάδης ἐξ αἰτίας οὐδεμιᾶς ἔγνω
ἐπὶ Ῥωμαίους στρατεύεσθαι. καὶ πρῶτα μὲν
αὐτάγγελος Ἀρμενίων τῇ χώρᾳ ἐπῆλθε, καὶ
αὐτῆς τὰ πολλὰ ἐξ ἐπιδρομῆς ληισάμενος ἐς
Ἄμιδαν πόλιν ἐν Μεσοποταμίᾳ κειμένην ἐκ τοῦ
αἰφνιδίου ἀφίκετο, ἧς δὴ χειμῶνος ὥρᾳ ἐς πολιορκίαν
καθίστατο. <milestone unit="section" n="4" />
Ἀμιδηνοὶ δὲ στρατιωτῶν μέν,
ἅτε ἐν εἰρήνῃ καὶ ἀγαθοῖς πράγμασιν, οὐ παρόντων
σφίσι, καὶ ἄλλως δὲ ἀπαράσκευοι παντάπασιν
ὄντες, ὅμως τοῖς πολεμίοις ὡς ἥκιστα
προσχωρεῖν ἤθελον, ἀλλὰ τοῖς τε κινδύνοις καὶ
τῇ ταλαιπωρίᾳ παρὰ δόξαν ἀντεῖχον.
<milestone unit="section" n="5" />
Ἦν δέ τις ἐν Σύροις ἀνὴρ δίκαιος, Ἰάκωβος
ὄνομα, ᾧ τὰ ἐς τὸ θεῖον ἐς τὸ ἀκριβὲς ἤσκητο.
οὗτος ἐν χωρίῳ Ἐνδιήλων, διέχοντι Ἀμίδης
ἡμέρας ὁδῷ, πολλοῖς ἔμπροσθεν χρόνοις αὑτὸν
καθεῖρξεν, ὅπως δὴ ἀδεέστερον τὰ ἐς τὴν εὐσέβειαν
μελετᾶν δύνηται. <milestone unit="section" n="6" />
καὶ αὐτοῦ οἱ ταύτῃ
ἄνθρωποι ὑπουργοῦντες τῇ γνώμῃ δρυφάκτοις τισὶ
περιέβαλον, οὐ ξυνημμένοις μέντοι, ἀλλὰ χωρὶς
πεπηγόσιν ἀλλήλων, ὥστε ὁρᾶν τε τοὺς προσιόντας
καὶ ξυγγίνεσθαι οἷόν τε εἶναι. <milestone unit="section" n="7" />
καὶ
στέγος τι αὐτῷ ἐτεκτήναντο βραχὺ ὕπερθεν, ὅσον
ὄμβρους τε καὶ νιφετοὺς ἀποκρούεσθαι. ἐνταῦθα
οὗτος <del status="unremarkable">ὁ</del> ἀνὴρ ἐκ παλαιοῦ καθῆστο, πνίγει μὲν
ἢ ψύχει ὡς ἥκιστα εἴκων, σπέρμασι δέ τισιν
ἀποζῶν, οἷσπερ οὐ καθ̓ ἡμέραν, ἀλλὰ χρόνου
πολλοῦ σιτίζεσθαι εἰώθει. <milestone unit="section" n="8" />
τοῦτον οὖν τὸν
<pb id="v.1.p.52" />
Ἰάκωβον τῶν τινες Ἐφθαλιτῶν καταθέοντες τὰ
ἐκείνῃ χωρία εἶδον, καὶ τὰ τόξα σπουδῇ πολλῇ
ἐντεινάμενοι βάλλειν ἤθελον. πᾶσι δὲ ἀκίνητοι
αἱ χεῖρες γεγονυῖαι τὰ τόξα ἐνεργεῖν οὐδαμῆ
εἶχον. <milestone unit="section" n="9" />
ὅπερ ἐπεὶ ἐν τῷ στρατοπέδῳ περιφερόμενον
ἐς Καβάδην ἦλθεν, αὐτόπτης γενέσθαι τοῦ
ἔργου ὁ Καβάδης ἐβούλετο, ἰδών τε ἐν θάμβει
μεγάλῳ ξὺν Περσῶν τοῖς παροῦσιν ἐγίνετο, καὶ
τὸν Ἰάκωβον ἐλιπάρει ἀφεῖναι τοῖς βαρβάροις
τὸ ἔγκλημα. ὁ δὲ ἀφῆκέ τε λόγῳ ἑνὶ καὶ τὰ δεινὰ
τοῖς ἀνθρώποις ἐλέλυντο. <milestone unit="section" n="10" />
Καβάδης μὲν οὖν:
αἰτεῖν τὸν ἄνδρα ἐκέλευεν ὅ τι ἂν αὐτῷ βουλομένῳ
εἴη, χρήματα οἰόμενος αὐτὸν μεγάλα αἰτήσειν,
καί τι καὶ νεανιευσάμενος ὡς οὐδενὸς
πρὸς αὐτοῦ ἀτυχήσει. <milestone unit="section" n="11" />
ὁ δέ οἱ τοὺς ἀνθρώπους
ἐδεῖτο χαρίζεσθαι ὅσοι ἐν τῷ πολέμῳ τούτῳ
καταφεύγοντες παῤ αὐτὸν ἵκωνται. ταύτην
Καβάδης τὴν δέησιν ἐπιτελῆ ἐποίει καὶ γράμματα
ἐδίδου τῆς ἀσφαλείας ἐνέχυρα. πολλοὶ
γοῦν πανταχόθεν ξυρρέοντες ἐνταῦθα ἐσώζοντο:
περιβόητος γὰρ ἡ πρᾶξις ἐγένετο. ταῦτα μὲν
ὧδέ πη ἔσχε.
<milestone unit="section" n="12" />
Καβάδης δὲ Ἄμιδαν πολιορκῶν κριὸν τὴν
μηχανὴν πανταχόσε τοῦ περιβόλου προσέβαλε.
καὶ Ἀμιδηνοὶ μὲν τὴν ἐμβολὴν ἀεὶ δοκοῖς τισιν
ἐγκαρσίαις ἀνέστελλον, ὁ δὲ οὐκ ἀνῆκεν, ἕως
ταύτῃ ἀνάλωτον εἶναι τὸ τεῖχος ἔγνω. <milestone unit="section" n="13" />
πολλάκις
γὰρ ἐμβαλὼν καθελεῖν τι τοῦ περιβόλου ἢ
κατασεῖσαι ἥκιστα ἴσχυσεν, οὕτως ἀσφαλῶς ἡ
<pb id="v.1.p.54" />
οἰκοδομία τοῖς δειμαμένοις τὸ παλαιὸν εἴργαστο.
<milestone unit="section" n="14" />
τούτου δὲ Καβάδης ἀποτυχών, λόφον τινὰ
χειροποίητον ἐπιτείχισμα τῇ πόλει ἐποίει μέτρῳ
πολλῷ ὑπεραίροντα τοῦ τείχους τὸ μῆκος, οἵ τε
πολιορκούμενοι ἐντὸς τοῦ περιβόλου ἀρξάμενοι
κατώρυχα μέχρι ἐς τὸν λόφον ἐποίουν, καὶ λάθρα
ἐνθένδε τὸν χοῦν ἐκφοροῦντες κενὰ ἐπὶ πλεῖστον
τὰ ἐντὸς τοῦ λόφου εἰργάσαντο. τὰ μέντοι ἐκτὸς
ἐφ̓ οὗπερ ἐγεγόνει σχήματος ἔμενεν οὐδενὶ αἴσθησιν
παρεχόμενα τοῦ πρασσομένου. <milestone unit="section" n="15" />
πολλοὶ
μὲν οὖν Πέρσαι ὥσπερ ἐπ̓ ἀσφαλοῦς ἀναβαίνοντες
ἔν τε τῇ ἄκρᾳ ἐγένοντο καὶ βάλλειν
ἐνθένδε κατὰ κορυφὴν τοὺς ἐν τῷ περιβόλῳ
διενοοῦντο. τοῦ δὲ ὁμίλου δρόμῳ ἐπιρρέοντος
ἐμπεσὼν ὁ λόφος ἐκ τοῦ αἰφνιδίου σχεδόν τι
ἅπαντας ἔκτεινε. <milestone unit="section" n="16" />
Καβάδης δὲ τοῖς παροῦσιν
ἀπορούμενος τὴν προσεδρείαν διαλύειν ἔγνω, καὶ
τῷ στρατοπέδῳ ἀναχωρεῖν ἐς τὴν ὑστεραίαν
ἐπήγγειλε. <milestone unit="section" n="17" />
τότε δὴ οἱ πολιορκούμενοι, ἅτε τοῦ
κινδύνου ἀφροντιστήσαντες, πολλὰ τοὺς βαρβάρους
ξὺν γέλωτι ἀπὸ τοῦ περιβόλου ἐτώθαζον.
<milestone unit="section" n="18" />
καί τινες ἑταῖραι ἀνελκύσασαι κόσμῳ οὐδενὶ τὴν
ἐσθῆτα Καβάδῃ ἄγχιστά που ἑστηκότι ἐδείκνυον
ὅσα τῶν γυναικῶν γυμνᾶ φανῆναι ἀνδράσιν
οὐ θέμις. <milestone unit="section" n="19" />
ὅπερ κατιδόντες οἱ μάγοι τῷ τε βασιλεῖ
ἐς ὄψιν ἦλθον καὶ τὴν ἀναχώρησιν ἐκώλυον,
ξυμβαλεῖν ἰσχυριζόμενοι τῷ γεγονότι ὡς ἅπαντα
Καβάδῃ Ἀμιδηνοὶ τά τε ἀπόρρητα καὶ κρυπτόμενα
οὐκ ἐς μακρὰν δείξουσιν. οὕτω μὲν τὸ
Περσῶν στρατόπεδον αὐτοῦ ἔμεινεν.
<pb id="v.1.p.56" />
<milestone unit="section" n="20" />
Ἡμέραις δὲ τῶν τις Περσῶν οὐ πολλαῖς ὕστερον
ἄγχιστα τῶν πύργων τινὸς ἐκβολὴν ὑπονόμου
παλαιοῦ εἶδεν οὐ ξὺν τῷ ἀσφαλεῖ κεκαλυμμένην,
ἀλλὰ χάλιξι σμικραῖς τε καὶ οὐ λίαν
συχναῖς. <milestone unit="section" n="21" />
νύκτωρ τε μόνος ἐνταῦθα ἥκων καὶ
τῆς εἰσόδου ἀποπειρασάμενος ἐντὸς τοῦ περιβόλου
ἐγένετο. ἅμα δὲ ἡμέρᾳ τὸν πάντα λόγον
Καβάδῃ ἀπήγγειλε. καὶ ὃς τῇ ἐπιγινομένῃ νυκτὶ
κλίμακας ἐν παρασκευῇ ποιησάμενος ξὺν ὀλίγοις
τισὶν ἐνταῦθα ἦλθε. καί τις αὐτῷ δεξιὰ ξυνηνέχθη
τύχη τρόπῳ τοιῷδε. <milestone unit="section" n="22" />
τὸν πύργον, ὃς δὴ
τοῦ ὑπονόμου ἀγχοτάτω ἐτύγχανεν ὤν, φυλάσσειν
τῶν Χριστιανῶν οἱ σωφρονέστατοι ἔλαχον,
οὕσπερ καλεῖν μοναχοὺς νενομίκασι. τούτους
ἑορτήν τινα τῷ θεῷ ἄγειν ἐνιαύσιον ἐκείνῃ τῇ
ἡμέρᾳ τετύχηκεν. <milestone unit="section" n="23" />
ἐπεί τε ἡ νὺξ ἐπεγένετο,
ἅπαντες, ἅτε κόπῳ μὲν πολλῷ διὰ τὴν πανήγυριν
ὁμιλήσαντες, μᾶλλον δὲ τοῦ εἰθισμένου
σιτίων τε καὶ ποτοῦ ἐς κόρον ἐλθόντες, ὕπνον
τινὰ ἡδύν τε καὶ πρᾷον ἐκάθευδον καὶ ἀπ̓ αὐτοῦ
ὡς ἥκιστα τῶν ποιουμένων ᾐσθάνοντο. <milestone unit="section" n="24" />
Πέρσαι
γοῦν διὰ τοῦ ὑπονόμου ἐντὸς τοῦ περιβόλου κατ̓
ὀλίγους γενόμενοι ἐς τὸν πύργον ἀνέβαινον, καὶ
τοὺς μοναχοὺς καθεύδοντας ἔτι εὑρόντες, ἔκτειναν
ἅπαντας. <milestone unit="section" n="25" />
ὅπερ ἐπεὶ Καβάδης ἔγνω, τὰς κλίμακας
τῷ τείχει τούτου δὴ ἄγχιστα τοῦ πύργου
προσῆγεν. <milestone unit="section" n="26" />
ἡμέρα δὲ ἦν ἤδη. καὶ τῶν Ἀμιδηνῶν
οἳ ἐν πύργῳ τῷ ἐχομένῳ ἐφύλασσον, αἰσθόμενοι
τοῦ κακοῦ, κατὰ τάχος ἐβοήθουν ἐνταῦθα.
<milestone unit="section" n="27" />
ὠθισμῷ τε πολλῷ ἐπὶ πλεῖστον ἀμφότεροι ἐς
<pb id="v.1.p.58" />
ἀλλήλους ἐχρῶντο, καὶ τὸ πλέον ἤδη Ἀμιδηνοὶ
ἔχοντες τῶν τε ἀναβεβηκότων πολλοὺς ἔκτεινον
καὶ τοὺς ἀπὸ τῶν κλιμάκων ἀνέστελλον, καὶ τοῦ
ἀπεῶσθαι τὸν κίνδυνον οὐ μακράν που ἐγένοντο.
<milestone unit="section" n="28" />
ἀλλὰ Καβάδης αὐτὸς τὸν ἀκινάκην σπασάμενος
καὶ αὐτῷ ἀεὶ δεδισσόμενος ἐς τὰς κλίμακας ὁρμῶν
οὐκ ἀνίει τοὺς Πέρσας, θάνατός τε ἦν ἡ ζημία
τοῖς ἐνθένδε ἀναστρέφειν τολμῶσι. <milestone unit="section" n="29" />
διὸ δὴ πλήθει
πολλῷ οἱ Πέρσαι καθυπέρτεροι τῶν ἐναντίων
γενόμενοι ἐνίκησάν τε αὐτοὺς τῇ μάχῃ καὶ κατὰ
κράτος ἡ πόλις ἥλω ὀγδοηκοστῇ ἀπὸ τῆς πολιορκίας
ἡμέρᾳ. <milestone unit="section" n="30" />
φόνος τε Ἀμιδηνῶν πολὺς ἐγεγόνει,
ἕως ἐσελαύνοντι ἐς τὴν πόλιν Καβάδῃ τῶν τις
Ἀμιδηνῶν γέρων τε καὶ ἱερεὺς προσελθὼν εἶπεν
ὡς οὐ βασιλικὸν τὸ φονεύειν τοὺς ἡλωκότας εἴη.
<milestone unit="section" n="31" />
Καβάδης μὲν οὖν θυμῷ ἔτι ἐχόμενος ἀπεκρίνατο,
<q direct="unspecified">Διὰ τί γάρ μοι πολεμεῖν ἔγνωτε;</q> ὁ δὲ ὑπολαβὼν
αὐτίκα ἔφη, <q direct="unspecified">Ὅτι δὴ ὁ θεὸς οὐχ ἡμετέρᾳ
γνώμῃ, ἀλλὰ σῇ ἀρετῇ παραδιδόναι σοι Ἄμιδαν
<milestone unit="section" n="32" />
ἤθελε.</q> τούτῳ τῷ λόγῳ Καβάδης ἡσθεὶς κτείνειν
οὐδένα τὸ λοιπὸν εἴασεν, ἀλλὰ τά τε χρήματα
ληίζεσθαι Πέρσας ἐκέλευε καὶ τοὺς περιόντας ἐν
ἀνδραπόδων ποιεῖσθαι λόγῳ, καὶ αὑτῷ ἐξελέσθαι
ἅπαντας αὐτῶν τοὺς δοκίμους ἐπέστελλεν.
<milestone unit="section" n="33" />
Ὀλίγῳ δὲ ὕστερον χιλίους ἐπὶ τῇ φυλακῇ
ἐνταῦθα λιπὼν ἄρχοντά τε αὐτοῖς ἐπιστήσας
Γλώνην, ἄνδρα Πέρσην, καὶ τῶν Ἀμιδηνῶν ἀνθρώπους
τινὰς ὀλίγους οἰκτρούς, οἳ δὴ ἐς τὴν
δίαιταν ὑπηρετήσειν Πέρσαις ἔμελλον, αὐτὸς
παντὶ τῷ ἄλλῳ στρατῷ τοὺς ἡλωκότας ἔχων ἐπ̓
<pb id="v.1.p.60" />
οἴκου ἀπήλαυνεν. <milestone unit="section" n="34" />
ἐς τούτους δὲ τοὺς αἰχμαλώτους
φιλανθρωπίᾳ ἐχρήσατο βασιλεῖ πρεπούσῃ:
χρόνου γὰρ ὀλίγου εἰς τὰ οἰκεῖα ξύμπαντας ἀφῆκεν
ἰέναι, <milestone unit="section" n="35" />
τῷ δὲ λόγῳ ἀπέδρασαν αὐτόν, ὅ τε
Ῥωμαίων βασιλεὺς Ἀναστάσιος ἔργα ἐς αὐτοὺς
ἐπεδείξατο ἀρετῆς ἄξια: φόρους τε γὰρ τοὺς
ἐπετείους ἐς ἔτη ἑπτὰ ξύμπαντας ἀφῆκε τῇ
πόλει καὶ αὐτοὺς κοινῇ τε καὶ ἰδίᾳ ἕκαστον
πολλοῖς τισιν ἀγαθοῖς ἐδωρήσατο, ὥστε αὐτοῖς
λήθην τῶν ξυμβεβηκότων πολλὴν γενέσθαι. ἀλλὰ
ταῦτα μὲν χρόνῳ τῷ ὑστέρῳ ἐγένετο.
</p></div2>

<div2 type="chapter" n="8" org="uniform" sample="complete"><p><milestone unit="section" n="1" />
Τότε δὲ βασιλεὺς Ἀναστάσιος πολιορκεῖσθαι
μαθὼν Ἄμιδαν στράτευμα κατὰ τάχος διαρκὲς
ἔπεμψεν. ἄρχοντες δὲ ἦσαν μὲν κατὰ συμμορίαν
ἑκάστων, στρατηγοὶ δὲ ἅπασιν ἐφεστήκεσαν τέσσαρες,
Ἀρεόβινδός τε, Ὀλυβρίου κηδεστής, τοῦ
ἐν τῇ ἑσπερίᾳ βεβασιλευκότος ὀλίγῳ πρότερον,
<milestone unit="section" n="2" />
τῆς ἑῴας δὲ τότε στρατηγὸς ἐτύγχανεν ὤν: καὶ
τῶν ἐν παλατίῳ ταγμάτων ἀρχηγὸς Κέλερ ῾μάγιστρον
Ῥωμαῖοι τὴν ἀρχὴν καλεῖν νενομίκασιν̓:
ἔτι μὴν καὶ οἱ τῶν ἐν Βυζαντίῳ στρατιωτῶν
ἄρχοντες, Πατρίκιός τε ὁ Φρὺξ καὶ Ὑπάτιος ὁ
βασιλέως ἀδελφιδοῦς: οὗτοι μὲν τέσσαρες στρατηγοὶ
ἦσαν. <milestone unit="section" n="3" />
ξυνῆν δὲ αὐτοῖς καὶ Ἰουστῖνος, ὃς
δὴ ὕστερον Ἀναστασίου τελευτήσαντος ἐβασίλευσε,
καὶ Πατρικιόλος ξὺν Βιταλιανῷ τῷ παιδί,
<pb id="v.1.p.62" />
ὃς ὅπλα ἀντάρας Ἀναστασίῳ βασιλεῖ οὐ πολλῷ
ὕστερον ἐτυράννησε, καὶ Φαρεσμάνης Κόλχος
μὲν γένος, διαφερόντως δὲ ἀγαθὸς τὰ πολέμια,
καὶ Γοδίδισκλός τε καὶ Βέσσας, Γότθοι ἄνδρες,
Γότθων τῶν οὐκ ἐπισπομένων Θευδερίχῳ ἐς
Ἰταλίαν ἐκ Θρᾴκης ἰόντι, γενναίω τε ὑπερφυῶς
ἄμφω καὶ τῶν κατὰ τὸν πόλεμον πραγμάτων
ἐμπείρω, ἄλλοι τε πολλοὶ καὶ ἄριστοι εἵποντο.
<milestone unit="section" n="4" />
στράτευμα γὰρ τοιοῦτό φασιν οὔτε πρότερον
οὔτε ὕστερον ἐπὶ Πέρσας Ῥωμαίοις ξυστῆναι.
οὗτοι μέντοι ἅπαντες οὐκ ἐς ταὐτὸ ἀγηγερμένοι
οὐδὲ στράτευμα ἓν ποιησάμενοι ᾔεσαν, ἀλλ̓ αὐτὸς
ἕκαστος τοῖς κατ̓ αὐτὸν στρατιώταις ἐξηγεῖτο
ἐπὶ τοὺς πολεμίους. <milestone unit="section" n="5" />
χορηγὸς δὲ τῆς τοῦ στρατοπέδου
δαπάνης Ἀπίων Αἰγύπτιος ἐστάλη, ἀνὴρ
ἐν πατρικίοις ἐπιφανής τε καὶ δραστήριος ἐς τὰ
μάλιστα, καὶ αὐτὸν βασιλεὺς κοινωνὸν τῆς βασιλείας
ἐν γράμμασιν ἀνεῖπεν, ὅπως οἱ ἐξουσία εἴη
τὰ ἐς τὴν δαπάνην ᾗ βούλοιτο διοικήσασθαι.
<milestone unit="section" n="6" />
Ὁ μὲν οὖν στρατὸς οὗτος χρόνῳ τε ξυνελέγοντο
καὶ σχολαίτεροι ἐπορεύοντο. διὸ δὴ τοὺς βαρβάρους
ἐν γῇ τῇ Ῥωμαίων οὐχ εὗρον, ἐπεὶ ἐξ
ἐπιδρομῆς οἱ Πέρσαι τὴν ἔφοδον ποιησάμενοι
αὐτίκα δὴ ἐς τὰ πάτρια ἤθη ἀνεχώρησαν ξὺν
πάσῃ τῇ λείᾳ. <milestone unit="section" n="7" />
τῶν δὲ στρατηγῶν οὐδεὶς ἐς
πολιορκίαν τῶν ἐν Ἀμίδῃ ἀπολελειμμένων ἐν τῷ
παρόντι καθίστασθαι ἤθελε: πολλὰ γὰρ ἐσκομίσασθαι
σφᾶς τὰ ἐπιτήδεια ἔμαθον: ἀλλ̓ ἐς τῶν
πολεμίων τὴν χώραν ἐσβολὴν ποιήσασθαι ἐν
σπουδῇ εἶχον. <milestone unit="section" n="8" />
οὐ μὴν ἐπὶ τοὺς βαρβάρους κοινῇ
<pb id="v.1.p.64" />
ᾔεσαν, ἀλλὰ χωρὶς ἀλλήλων στρατοπεδευόμενοι
ἐπορεύοντο. ταῦτα Καβάδης μαθὼν ῾ἄγχιστα
γάρ που ἐτύγχανεν ὢν̓ ἐς τὰ Ῥωμαίων ὅρια κατὰ
τάχος ἐλθὼν ὑπηντίαζεν. <milestone unit="section" n="9" />
οὔπω μέντοι Ῥωμαῖοι
τῷ παντὶ στρατῷ Καβάδην ἰέναι ἐπ̓ αὐτοὺς
ἔμαθον, ἀλλὰ Περσῶν ᾤοντο στράτευμα βραχύ
τι ἐνταῦθα εἶναι. <milestone unit="section" n="10" />
οἱ μὲν οὖν ἀμφὶ Ἀρεόβινδον
ἐστρατοπεδεύσαντο ἐν χωρίῳ Ἀρζάμων, ἀπέχοντι
Κωνσταντίνης πόλεως δυοῖν ἡμέραιν ὁδόν, οἱ δὲ
ἀμφὶ Πατρίκιον καὶ Ὑπάτιον ἐν χωρίῳ Σίφριος,
ὅπερ Ἀμίδης πόλεως οὐχ ἧσσον ἢ πεντήκοντα
καὶ τριακοσίους σταδίους ἀπέχει. Κέλερ γὰρ
οὔπω ἐνταῦθα ἀφῖκτο.
<milestone unit="section" n="11" />
Ἀρεόβινδος δὲ ἐπειδὴ Καβάδην παντὶ τῷ
στρατῷ ἐπιέναι σφίσιν ἐπύθετο, ἀπολιπὼν τὸ
στρατόπεδον ξὺν τοῖς ἑπομένοις ἅπασιν ἐς φυγὴν
ὥρμητο καὶ ἐς Κωνσταντίναν δρόμῳ ἐχώρει.
<milestone unit="section" n="12" />
ἐπελθόντες δὲ ὀλίγῳ ὕστερον οἱ πολέμιοι ἔρημον
ἀνδρῶν αὐτοῖς χρήμασι τὸ στρατόπεδον εἷλον.
ἔνθεν τε κατὰ τάχος ἐπὶ Ῥωμαίων τὸ ἄλλο
στράτευμα ᾔεσαν. <milestone unit="section" n="13" />
οἱ δὲ ἀμφὶ Πατρίκιον καὶ
Ὑπάτιον Ἐφθαλίταις ἐντυχόντες ὀκτακοσίοις οἳ
τοῦ Περσῶν στρατοῦ ἔμπροσθεν ᾔεσαν, σχεδόν τι
ἅπαντας ἔκτειναν. <milestone unit="section" n="14" />
οὐδὲν δὲ ἀμφὶ τῷ Καβάδῃ καὶ
τῇ Περσῶν στρατιᾷ πεπυσμένοι, ἅτε νενικηκότες,
ἀδεέστερον τῇ διαίτῃ ἐχρῶντο. τὰ γοῦν ὅπλα
καταθέμενοι ἄριστον σφίσιν ἡτοίμαζον. ἤδη γὰρ
τῆς ἡμέρας ὁ καιρὸς ἐνταῦθα ἦγε. <milestone unit="section" n="15" />
ῥύαξ δέ τις
ἔρρει ἐν τούτῳ τῷ χώρῳ, ἵνα Ῥωμαῖοι τὰ κρέα
<pb id="v.1.p.66" />
καθαίρειν ἤρξαντο οἷς δὴ σιτίζεσθαι ἔμελλον.
<milestone unit="section" n="16" />
τινὲς δὲ ἀχθόμενοι τῷ πνίγει καὶ λοῦσθαι ἠξίουν,
ταύτῃ τε ταραχθὲν τὸ τοῦ ῥύακος ὕδωρ πρόσω
ἐχώρει. Καβάδης δὲ τὰ ἐς τοὺς Ἐφθαλίτας ξυμπεσόντα
μαθὼν ἐπὶ τοὺς πολεμίους κατὰ τάχος
ᾔει: <milestone unit="section" n="17" />
κατιδών τε συγκεχυμένον τὸ τοῦ ῥύακος
ὕδωρ καὶ ξυμβαλὼν τὸ ποιούμενον ἔγνω ἀπαρασκεύους
τοὺς ἐναντίους εἶναι, καὶ κατὰ κράτος
ἤδη ἐπ̓ αὐτοὺς ἐλαύνειν ἐκέλευεν. αὐτίκα τε αὐτοῖς
ἑστιωμένοις τε καὶ ἀνόπλοις οὖσιν ἐπέστησαν.
<milestone unit="section" n="18" />
Ῥωμαῖοι δὲ οὐκ ἐνεγκόντες τὴν ἔφοδον ἐς
ἀλκὴν μὲν τὸ παράπαν οὐκ ἔβλεπον, ἔφευγον δὲ
ὡς ἕκαστός πη ἐδύνατο, καὶ αὐτῶν οἱ μὲν καταλαμβανόμενοι
ἔθνησκον, οἱ δὲ ἀνιόντες εἰς τὸ ὄρος
ὃ ταύτῃ ἀνέχει ἐρρίπτουν αὑτοὺς κατὰ τὸ κρημνῶδες
ξὺν φόβῳ καὶ θορύβῳ πολλῷ. <milestone unit="section" n="19" />
ὅθεν δὴ
οὐδένα σεσῶσθαί φασι, Πατρίκιος δὲ καὶ Ὑπάτιος
κατ̓ ἀρχὰς τῆς ἐφόδου διαφυγεῖν ἴσχυσαν.
ἔπειτα δὲ Καβάδης, Οὔννων πολεμίων ἐς γῆς τὴν
αὐτοῦ ἐσβεβληκότων, παντὶ τῷ στρατῷ ἐπ̓ οἴκου
ἀνεχώρησε, πόλεμόν τε μακρὸν πρὸς τὸ ἔθνος
τοῦτο ἐς τῆς χώρας τὰ πρὸς ἄρκτον διέφερεν. <milestone unit="section" n="20" />
ἐν
τούτῳ δὲ καὶ τὸ ἄλλο στράτευμα Ῥωμαίων ἦλθε,
λόγου μέντοι ἄξιον οὐδὲν ἔδρασαν, ὅτι δὴ αὐτοκράτωρ
τοῦ πολέμου κατέστη οὐδείς, ἀλλ̓ ἴσοι
πρὸς ἀλλήλους οἱ στρατηγοὶ ὄντες ἀντεστάτουν
τε ἀλλήλων ταῖς γνώμαις καὶ γίνεσθαι ἐν τῷ
αὐτῷ οὐδαμῆ ἤθελον. <milestone unit="section" n="21" />
Κέλερ δὲ ξὺν τοῖς ἑπομένοις
Νύμφιον ποταμὸν διαβὰς ἐσβολήν τινα ἐς
τὴν Ἀρζανηνὴν ἐποιήσατο. <milestone unit="section" n="22" />
ἔστι δὲ ὁ ποταμὸς
<pb id="v.1.p.68" />
οὗτος Μαρτυροπόλεως μὲν ἀγχοτάτω, Ἀμίδης δὲ
ὅσον ἀπὸ σταδίων τριακοσίων. οἳ δὴ ληισάμενοι
τὰ ἐκείνῃ χωρία ἐπανῆλθον οὐ πολλῷ ὕστερον.
δἰ ὀλίγου τε ἡ ἐπιδρομὴ αὕτη ἐγένετο.
</p></div2>

<div2 type="chapter" n="9" org="uniform" sample="complete"><p><milestone unit="section" n="1" />
Μετὰ δὲ Ἀρεόβινδος μὲν ἐς Βυζάντιον ὡς βασιλέα
μετάπεμπτος ἦλθεν, οἱ δὲ λοιποὶ ἐς Ἄμιδαν
ἀφικόμενοι χειμῶνος ὥρᾳ ἐς πολιορκίαν καθίσταντο.
καὶ βίᾳ μὲν ἑλεῖν τὸ χωρίον, καίπερ
πολλὰ ἐγκεχειρηκότες, οὐκ ἴσχυσαν, λιμῷ δὲ
τοῦτο ποιεῖν ἔμελλον: πάντα γὰρ τοὺς πολιορκουμένους
τὰ ἐπιτήδεια ἐπιλελοίπει. <milestone unit="section" n="2" />
ἀλλ̓ οἱ
στρατηγοὶ οὐδὲν πεπυσμένοι ἀμφὶ τῶν πολεμίων
τῇ ἀπορίᾳ, ἐπειδὴ τοὺς στρατιώτας τῇ προσεδρείᾳ
καὶ τῷ χειμῶνι ἀχθομένους ἑώρων, ἅμα δὲ καὶ
Περσῶν στράτευμα ἐπὶ σφᾶς ἥξειν οὐκ εἰς μακρὰν
ὑπετόπαζον, τρόπῳ ὅτῳ δὴ ἐνθένδε ἀπαλλάσσεσθαι
ἐν σπουδῇ εἶχον. <milestone unit="section" n="3" />
οἵ τε Πέρσαι, οὐκ
ἔχοντες τίνες ἂν ἐν τοῖσδε τοῖς δεινοῖς γένοιντο,
τὴν μὲν ἀπορίαν τῶν ἀναγκαίων ἐς τὸ ἀκριβὲς
ἔκρυπτον, δόκησιν παρέχοντες ὡς πάντων σφίσι
τῶν ἐπιτηδείων ἀφθονία εἴη, ἐς δὲ τὰ οἰκεῖα ξὺν
τῷ εὐπρεπεῖ λόγῳ ἀναχωρεῖν ἤθελον. <milestone unit="section" n="4" />
γίνονται
οὖν ἐν ἀμφοτέροις λόγοι, ἐφ̓ ᾧ δὴ Πέρσαι λίτρας
χρυσίου χιλίας λαβόντες ἀποδώσουσι Ῥωμαίοις
τὴν πόλιν. ἑκάτεροί τε ἄσμενοι τὰ ξυγκείμενα
ἐπιτελῆ ἐποίουν, τά τε χρήματα λαβὼν ὁ τοῦ
<pb id="v.1.p.70" />
Γλώνου υἱὸς Ἄμιδαν Ῥωμαίοις παρέδωκε. Γλώνης
γὰρ ἤδη ἐτετελευτήκει τρόπῳ τοιῷδε.
<milestone unit="section" n="5" />
Οὔπω μὲν στρατοπεδευσαμένων ἐνταῦθα Ῥωμαίων,
Ἀμίδης δὲ πόλεως ὄντων οὐ μακρὰν ἄποθεν,
τῶν τις ἀγροίκων, ὅσπερ εἰώθει ἐς τὴν πόλιν
ἐσιὼν λάθρα ὄρνις τε καὶ ἄρτους καὶ τῶν ὡραίων
πολλὰ τῷ Γλώνῃ τούτῳ ἀποδίδοσθαι χρημάτων
μεγάλων, Πατρικίῳ τῷ στρατηγῷ ἐς ὄψιν ἐλθὼν
Γλώνην οἱ ἐς χεῖρας παραδώσειν ξὺν Πέρσαις
διακοσίοις ὑπέσχετο, ἤν τινος ἀμοιβῆς ἐλπίδα
λαβὼν παῤ αὐτοῦ εἴη. <milestone unit="section" n="6" />
ὁ δὲ αὐτῷ ἅπαντα ὅσα
ἦν βουλομένῳ ὑποσχόμενος ἔσεσθαι τὸν ἄνθρωπον
ἀπεπέμψατο. καὶ ὃς τά τε ἱμάτια δεινῶς
διαρρήξας καὶ δεδακρυμένῳ ἐοικὼς ἐς τὴν πόλιν
εἰσῆλθε. <milestone unit="section" n="7" />
παρά τε τὸν Γλώνην ἥκων τάς τε
τρίχας τίλλων, <q direct="unspecified">Ἐτύγχανον μέν, ὦ δέσποτα,</q>
εἶπεν, <q direct="unspecified">ἅπαντά σοι ἐκ τοῦ χωρίου τἀγαθὰ φέρων,
ἐντυχόντες δὲ στρατιῶται Ῥωμαῖοι ῾καὶ γάρ που
ἐς <add>τὰ</add> ταύτῃ χωρία κατ̓ ὀλίγους περιιόντες
τοὺς οἰκτροὺς ἀγροίκους βιάζονταἰ πληγάς τέ
μοι οὐ φορητὰς προσετρίψαντο καὶ πάντα ἀφελόμενοι
οἱ λῃσταὶ ᾤχοντο, οἷς δὴ ἐκ παλαιοῦ
Πέρσας τε δεδιέναι καὶ τοὺς γεωργοὺς βιάζεσθαι
νόμος. <milestone unit="section" n="8" />
ἀλλ̓ ὅπως, ὦ δέσποτα, σαυτῷ τε καὶ
ἡμῖν καὶ Πέρσαις ἀμύνῃς. ἢν γὰρ ἐς τῆς πόλεως
τὰ προάστεια κυνηγετήσων ἴῃς, θήραμά σοι οὐ
φαῦλον ἔσται. κατὰ πέντε γὰρ ἢ τέτταρας οἱ
κατάρατοι περιιόντες λωποδυτοῦσιν.</q> ὁ μὲν ταῦτα:
<milestone unit="section" n="9" />
εἶπεν. ἀναπεισθεὶς δὲ ὁ Γλώνης τοῦ ἀνθρώπου
ἀνεπυνθάνετο πόσους ποτὲ Πέρσας οἴεταί οἱ
ἐς τὴν πρᾶξιν ἱκανοὺς ἔσεσθαι. <milestone unit="section" n="10" />
ὁ δὲ πεντήκοντα
<pb id="v.1.p.72" />
μὲν ἀποχρήσειν οἱ μάλιστα ἔφη: οὐ γὰρ ἂν
αὐτῶν πλείοσί ποτε ἢ κατὰ πέντε ὁδῷ ἰοῦσιν
ἐντύχοιεν, τοῦ δὲ μηδὲν ἀπροσδόκητον σφίσι
ξυμβῆναι οὐδέν τι χεῖρον καὶ ἑκατὸν ἐς τὸ ἔργον
ἐπαγαγέσθαι: ἢν δὲ καὶ τούτων διπλασίους, τῷ
παντὶ ἄμεινον. βλάβος γὰρ ἀνθρώπῳ ἐκ τοῦ περιόντος
οὐκ ἂν γένοιτο. <milestone unit="section" n="11" />
Γλώνης μὲν οὖν ἱππέας
διακοσίους ἀπολεξάμενος τὸν ἄνθρωπον σφίσιν
ἐξηγεῖσθαι ἐκέλευεν. <milestone unit="section" n="12" />
ὁ δὲ ἄμεινον ἰσχυρίζετο
εἶναι αὐτὸν ἐπὶ κατασκοπῇ στέλλεσθαι πρότερον,
καὶ ἢν ἔτι ἐν χωρίοις τοῖς αὐτοῖς περιιόντας
Ῥωμαίους ἰδὼν ἀπαγγείλῃ, οὕτω δὴ ἐν δέοντι
ποιεῖσθαι τὴν ἔξοδον Πέρσας. εὖ τε οὖν εἰπεῖν
ἔδοξε τῷ Γλώνῃ καὶ αὐτοῦ ἀφιέντος ἐστέλλετο.
<milestone unit="section" n="13" />
παρά τε τὸν στρατηγὸν Πατρίκιον ἥκων ἅπαντα
ἔφραζε: καὶ ὃς τῶν δορυφόρων τῶν αὑτοῦ δύο
καὶ στρατιώτας χιλίους ξὺν αὐτῷ ἔπεμψεν. <milestone unit="section" n="14" />
οὓς
δὴ ἀμφὶ κώμην Θιλασάμων σταδίους τεσσαράκοντα
Ἀμίδης διέχουσαν ἐν νάπαις τε καὶ χωρίοις
ὑλώδεσιν ἔκρυψε, καὶ αὐτοῦ μένειν ἐν ταύταις
δὴ ταῖς ἐνέδραις ἐπέστελλεν, ἔς τε τὴν πόλιν
δρόμῳ ἐχώρει. <milestone unit="section" n="15" />
καὶ τῷ Γλώνῃ ἕτοιμον εἰπὼν τὸ
θήραμα εἶναι, αὐτῷ τε καὶ τοῖς διακοσίοις ἐξηγήσατο
ἐπὶ τὴν τῶν πολεμίων ἐνέδραν. ἐπειδή τε
διέβησαν τὸν χῶρον οὗ προλοχίζοντες Ῥωμαῖοι
ἐκάθηντο, Γλώνην τε καὶ Πέρσας λαθὼν
ἅπαντας, ἔκ τε τῆς ἐνέδρας τοὺς Ῥωμαίους
ἀνέστησε καὶ αὐτοῖς τοὺς πολεμίους ἐπέδειξεν.
<milestone unit="section" n="16" />
οὕσπερ ἐπειδὴ ἐπὶ σφᾶς ἰόντας κατεῖδον Πέρσαι,
<pb id="v.1.p.74" />
κατεπλάγησάν τε τῷ ἀπροσδοκήτῳ καὶ ἀμηχανίᾳ
πολλῇ εἴχοντο. οὔτε γὰρ ὀπίσω ἀπελαύνειν
οἷοί τε ἦσαν, κατὰ νώτου ὄντων σφίσι τῶν
ἐναντίων, οὔτε πη ἑτέρωσε φεύγειν ἐν γῇ πολεμίᾳ
ἐδύναντο. <milestone unit="section" n="17" />
ἐκ δὲ τῶν παρόντων ὡς ἐς μάχην
ταξάμενοι τοὺς ἐπιόντας ἠμύνοντο, τῷ τε πλήθει
παρὰ πολὺ ἐλασσούμενοι ἡσσήθησάν τε καὶ ξὺν
τῷ Γλώνῃ ἅπαντες διεφθάρησαν. <milestone unit="section" n="18" />
ὅπερ ἐπειδὴ
ὁ τοῦ Γλώνου υἱὸς ἔμαθε, περιαλγήσας τε καὶ τῷ
θυμῷ ζέων ὅτι δὴ τῷ πατρὶ ἀμύνειν οὐκ εἶχε, τὸν
Συμεώνου νεὼν ἔκαυσεν, ἁγίου ἀνδρός, ἵνα δὴ ὁ
Γλώνης κατέλυε. <milestone unit="section" n="19" />
καίτοι ἄλλην τινὰ οἰκοδομίαν
οὔτε Γλώνης οὔτε Καβάδης, οὐ μὴν οὐδὲ Περσῶν
τις ἄλλος οὔτε καθελεῖν ἔγνω οὔτε τῳ ἄλλῳ
ἀφανίζειν τρόπῳ ἔν γε Ἀμίδῃ ταύτης ἐκτός.
ἐγὼ δὲ ἐπὶ τὸν πρότερον λόγον ἐπάνειμι.
<milestone unit="section" n="20" />
Οὕτω μὲν Ἄμιδαν Ῥωμαῖοι τὰ χρήματα δόντες
ἀπέλαβον δύο ἐνιαυτοῖς ὕστερον ἢ πρὸς τῶν
πολεμίων ἑάλω. καὶ ἐπεὶ ἐν ταύτῃ ἐγένοντο, ἥ
τε αὐτῶν ὀλιγωρία καὶ Περσῶν τὸ καρτερὸν τῆς
διαίτης ἐγνώσθη. <milestone unit="section" n="21" />
σιτίων γὰρ τῶν ἐνταῦθα
λελειμμένων τὸ μέτρον καὶ βαρβάρων τῶν ἐξεληλυθότων
τὸν ὅμιλον λογισάμενοι, ἑπτὰ μάλιστα
ἡμερῶν ηὕρισκον δαπάνην ἐν τῇ πόλει ἀπολελεῖφθαι,
καίπερ Γλώνου τε καὶ τοῦ ἐκείνου παιδὸς
ἐνδεεστέρως ἢ κατὰ τὴν χρείαν πολλοῦ χρόνου
ἐνδιδόντος τὰ σιτία Πέρσαις. <milestone unit="section" n="22" />
Ῥωμαίοις γὰρ
τοῖς ἐν τῇ πόλει, ὥσπερ μοι προδεδήλωται, ξὺν
αὐτοῖς μείνασιν οὐδὲν τὸ παράπαν χορηγεῖν ἔγνωσαν,
<pb id="v.1.p.76" />
ἐξ ὅτου οἱ πολέμιοι ἐς τὴν πολιορκίαν κατέστησαν,
οἳ δὴ ἐς βρώσεις ἀήθεις τὰ πρῶτα
ἐλθόντες τῶν τε οὐ θεμιτῶν ἁψάμενοι πάντων,
<milestone unit="section" n="23" />
εἶτα τελευτῶντες καὶ ἀλλήλων ἐγεύσαντο. διὸ
δὴ ἐξηπατημένοι τε πρὸς τῶν βαρβάρων οἱ στρατηγοὶ
ᾔσθοντο καὶ τοῖς στρατιώταις τὴν ἀκρασίαν
ὠνείδιζον, ὅτι δὴ ἀπειθεστέρους αὑτοὺς
παρεχόμενοι σφίσι, παρὸν δορυαλώτους Πέρσας
τε τοσούτους τὸ πλῆθος καὶ Γλώνου τὸν υἱὸν σὺν
τῇ πόλει ἑλεῖν, οἱ δὲ τὰ Ῥωμαίων χρήματα ἐς
τοὺς πολεμίους μετενεγκόντες αἶσχός τε ἀνεδήσαντο
μέγα καὶ Ἄμιδαν ἀργυρώνητον πρὸς
Περσῶν ἔλαβον. <milestone unit="section" n="24" />
ὕστερον δὲ Πέρσαι, τοῦ πρὸς
Οὔννους πολέμου σφίσι μηκυνομένου, ἐς σπονδὰς
Ῥωμαίοις ξυνίασιν, αἵπερ αὐτοῖς ἐς ἑπτὰ ἔτη
ἐγένοντο, Κέλερός τε τοῦ Ῥωμαίου καὶ Ἀσπεβέδου
τοῦ Πέρσου αὐτὰς ποιησαμένων, ἐπ̓ οἴκου
τε ἀμφότεροι ἀναχωρήσαντες ἡσυχῆ ἔμενον.
<milestone unit="section" n="25" />
οὕτω μέν, ὥσπερ ἐρρήθη, ἀρξάμενος ὁ Ῥωμαίων
τε καὶ Περσῶν πόλεμος ἐς τόδε ἐτελεύτα. τὰ
δὲ ἀμφὶ πύλας τὰς Κασπίας ξυνενεχθέντα ἐρῶν ἔρχομαι.
</p></div2>

<div2 type="chapter" n="10" org="uniform" sample="complete"><p><milestone unit="section" n="1" />
Τὸ Κιλίκων ὄρος ὁ Ταῦρος ἀμείβει μὲν τὰ
πρῶτα Καππαδόκας τε καὶ Ἀρμενίους καὶ τῶν
Περσαρμενίων καλουμένων τὴν γῆν, ἔτι μέντοι
Ἀλβανούς τε καὶ Ἴβηρας, καὶ ὅσα ἄλλα ἔθνη
αὐτόνομά τε καὶ Πέρσαις κατήκοα ταύτῃ ᾤκηνται.
<milestone unit="section" n="2" />
ἐξικνεῖται γὰρ ἐς χώραν πολλήν, προϊόντι δὲ ἀεὶ
τὸ ὄρος τοῦτο ἐς μέγα τι χρῆμα εὔρους τε καὶ
<pb id="v.1.p.78" />
ὕψους διήκει. <milestone unit="section" n="3" />
ὑπερβάντι δὲ τοὺς Ἰβήρων ὅρους
ἀτραπός τίς ἐστιν ἐν στενοχωρίᾳ πολλῇ, ἐπὶ
σταδίους πεντήκοντα ἐξικνουμένη. <milestone unit="section" n="4" />
αὕτη δὲ ἡ
ἀτραπὸς ἐς ἀπότομόν τινα καὶ ὅλως ἄβατον τελευτᾷ
χῶρον. δίοδος γὰρ οὐδεμία τὸ λοιπὸν φαίνεται,
πλήν γε δὴ ὅτι ὥσπερ τινὰ χειροποίητον
πυλίδα ἐνταῦθα ἡ φύσις ἐξεῦρεν, ἣ Κασπία ἐκ
παλαιοῦ ἐκλήθη. <milestone unit="section" n="5" />
τὸ δὲ ἐνθένδε πεδία τέ ἐστιν
ἱππήλατα καὶ ὑδάτων πολλῶν ἀτεχνῶς ἔμπλεα,
καὶ χώρα πολλὴ ἱππόβοτός τε καὶ ἄλλως ὑπτία.
<milestone unit="section" n="6" />
οὗ δὴ τὰ Οὔννων ἔθνη σχεδόν τι ἅπαντα ἵδρυται
ἄχρι ἐς τὴν Μαιῶτιν διήκοντα λίμνην. <milestone unit="section" n="7" />
οὗτοι ἢν
μὲν διὰ τῆς πυλίδος ἧς ἄρτι ἐμνήσθην ἴωσιν ἐς τὰ
Περσῶν τε καὶ Ῥωμαίων ἤθη, ἀκραιφνέσι τε τοῖς
ἵπποις ἴασι καὶ περιόδῳ τινὶ οὐδαμῆ χρώμενοι
οὐδὲ κρημνώδεσιν ἐντυχόντες χωρίοις, ὅτι μὴ τοῖς
πεντήκοντα σταδίοις ἐκείνοις οἷσπερ εἰς τοὺς
Ἰβηρίους ὅρους, ὥσπερ ἐρρήθη, διήκουσιν. <milestone unit="section" n="8" />
ἐπ̓
ἄλλας δέ τινας ἐξόδους ἰόντες πόνῳ τε πολλῷ
παραγίνονται καὶ ἵπποις οὐκέτι χρῆσθαι τοῖς
αὐτοῖς ἔχοντες. περιόδους τε γὰρ αὐτοὺς περιιέναι
πολλὰς ἐπάναγκες καὶ ταύτας κρημνώδεις.
<milestone unit="section" n="9" />
ὅπερ ἐπειδὴ ὁ Φιλίππου Ἀλέξανδρος κατενόησε,
πύλας τε ἐν χώρῳ ἐτεκτήνατο τῷ εἰρημένῳ καὶ
φυλακτήριον κατεστήσατο. ὃ δὴ ἄλλοι τε πολλοὶ
προϊόντος χρόνου ἔσχον καὶ Ἀμβαζούκης, Οὖννος
μὲν γένος, Ῥωμαίοις δὲ καὶ Ἀναστασίῳ βασιλεῖ
φίλος. <milestone unit="section" n="10" />
οὗτος Ἀμβαζούκης, ἐπειδὴ ἔς τε γῆρας
ἀφῖκτο βαθὺ καὶ τελευτᾶν ἔμελλε, πέμψας παρὰ
τὸν Ἀναστάσιον, χρήματά οἱ δοθῆναι ᾔτει, ἐφ̓ ῳ
τό τε φυλακτήριον καὶ πύλας τὰς Κασπίας ἐνδώσει
<pb id="v.1.p.80" />
Ῥωμαίοις. <milestone unit="section" n="11" />
βασιλεὺς δὲ Ἀναστάσιος ῾δρᾶν
γὰρ ἀνεπισκέπτως οὐδὲν οὔτε ἠπίστατο οὔτε
εἰώθεἰ λογισάμενος ὅτι οἱ στρατιώτας ἐνταῦθα
ἐκτρέφειν ἀδύνατα ἦν ἐν χωρίῳ ἐρήμῳ τε ἀγαθῶν
ἁπάντων καὶ οὐδαμῆ ἐν γειτόνων ἔχοντι ἔθνος
Ῥωμαίοις κατήκοον, χάριν μὲν τῷ ἀνθρώπῳ τῆς
ἐς αὐτὸν εὐνοίας πολλὴν ὡμολόγει, τὸ δὲ ἔργον
τοῦτο οὐδενὶ λόγῳ προσίετο. <milestone unit="section" n="12" />
Ἀμβαζούκης μὲν
οὖν οὐ πολλῷ ὕστερον ἐτελεύτα νόσῳ, Καβάδης
δὲ βιασάμενος τοὺς αὐτοῦ παῖδας τὰς πύλας ἔσχεν.
<milestone unit="section" n="13" />
Ἀναστάσιός τε βασιλεύς, ἐπειδὴ ἐγένοντο αὐτῷ
αἱ πρὸς Καβάδην σπονδαί, πόλιν ἐδείματο ἐν
χωρίῳ Δάρας ὀχυράν τε ὑπερφυῶς καὶ λόγου
ἀξίαν, αὐτοῦ βασιλέως ἐπώνυμον. <milestone unit="section" n="14" />
ἀπέχει δὲ αὕτη
πόλεως μὲν Νισίβιδος σταδίους ἑκατὸν δυοῖν δέοντας,
χώρας δὲ ἣ τὰ Ῥωμαίων τε καὶ Περσῶν
διορίζει ὀκτὼ καὶ εἴκοσι μάλιστα. <milestone unit="section" n="15" />
Πέρσαι δὲ
κωλύειν τὴν οἰκοδομίαν σπουδὴν ἔχοντες οὐδαμῆ
ἴσχυον ἀσχολίᾳ τῇ ἐς πόλεμον τὸν Οὐννικὸν
πιεζόμενοι. <milestone unit="section" n="16" />
ἐπειδή τε αὐτὸν τάχιστα Καβάδης
κατέλυσε, πέμψας παρὰ Ῥωμαίους ᾐτιᾶτο πόλιν
αὐτοὺς οἰκοδομήσασθαι ἄγχιστά που τῶν σφετέρων
ὁρίων, ἀπειρημένον τοῦτο ἐν τοῖς Μήδοις τε
καὶ Ῥωμαίοις ξυγκειμένοις τὰ πρότερα. <milestone unit="section" n="17" />
τότε μὲν
οὖν Ἀναστάσιος τὰ μὲν ἀπειλῶν, τὰ δὲ φιλίαν τε
τὴν ἐς αὐτὸν προτεινόμενος καὶ χρήμασιν οὐ
φαύλοις δωρούμενος, παρακρούεσθαί τε καὶ τὴν
αἰτίαν ἐκλύειν ἤθελε. <milestone unit="section" n="18" />
καὶ πόλιν δὲ ἄλλην ταύτῃ
ὁμοίαν ἐν Ἀρμενίοις ὁ βασιλεὺς οὗτος ἀγχοτάτω
<pb id="v.1.p.82" />
ἐδείματο τῶν Περσαρμενίας ὁρίων, ἣ κώμη μὲν ἐκ
παλαιοῦ ἐτύγχανεν οὖσα, πόλεως δὲ ἀξίωμα μέχρι
ἐς τὸ ὄνομα πρὸς Θεοδοσίου βασιλέως λαβοῦσα
ἐπώνυμος αὐτοῦ ἐγεγόνει. <milestone unit="section" n="19" />
ἀλλ̓ Ἀναστάσιος
τείχει αὐτὴν ὀχυρωτάτῳ περιβαλὼν πράγματα
Πέρσαις οὐδέν τι ἧσσον ἢ διὰ τῆς ἑτέρας παρέσχετο:
ἐπιτειχίσματα γὰρ αὐτῶν τῇ χώρᾳ γέγονεν ἄμφω.
</p></div2>

<div2 type="chapter" n="11" org="uniform" sample="complete"><p><milestone unit="section" n="1" />
Ἀναστασίου δὲ ὀλίγῳ ὕστερον τελευτήσαντος
Ἰουστῖνος τὴν βασιλείαν παρέλαβεν, ἀπεληλαμένων
αὐτῆς τῶν Ἀναστασίου ξυγγενῶν ἁπάντων,
καίπερ πολλῶν τε καὶ λίαν ἐπιφανῶν ὄντων.
<milestone unit="section" n="2" />
τότε δὴ μέριμνά τις Καβάδῃ ἐγένετο μή τι Πέρσαι
νεωτερίσωσιν ἐς τὸν αὑτοῦ οἶκον, ἐπειδὰν τάχιστα
αὐτὸς τελευτήσῃ τὸν βίον, ἐπεὶ οὐδὲ ἀντιλογίας
χωρὶς ἐς τῶν παίδων τινὰ παραπέμψαι τὴν ἀρχὴν
ἔμελλε. <milestone unit="section" n="3" />
τῶν γάρ οἱ παίδων τὸν πρεσβύτατον
Καόσην τῆς μὲν ἡλικίας ἕνεκα ἐς τὴν βασιλείαν ὁ
νόμος ἐκάλει, ἀλλὰ Καβάδην οὐδαμῆ ἤρεσκεν.
ἐβιάζετο δὲ τήν τε φύσιν καὶ τὰ νόμιμα ἡ τοῦ
πατρὸς γνώμη. <milestone unit="section" n="4" />
Ζάμην δέ, ὃς τὰ δευτερεῖα ἐφέρετο,
τοῖν ὀφθαλμοῖν τὸν ἕτερον ἐκκεκομμένον ἐκώλυεν
ὁ νόμος. ἑτερόφθαλμον γὰρ ἢ ἄλλῃ τινὶ λώβῃ
ἐχόμενον οὐ θέμις Πέρσαις βασιλέα καθίστασθαι.
<milestone unit="section" n="5" />
Χοσρόην δέ, ὃς αὐτῷ ἐκ τῆς Ἀσπεβέδου ἀδελφῆς
ἐγεγόνει, ὑπερηγάπα μὲν ὁ πατήρ, ὁρῶν δὲ Πέρσας
<pb id="v.1.p.84" />
σχεδόν τι εἰπεῖν ἅπαντας τεθηπότας τὴν Ζάμου
ἀνδρείαν ῾ἦν γὰρ ἀγαθὸς τὰ πολέμιἀ καὶ τὴν
ἄλλην ἀρετὴν σέβοντας, ἔδεισε μὴ Χοσρόῃ
ἐπαναστάντες ἔργα ἀνήκεστα ἐς τὸ γένος καὶ τὴν
βασιλείαν ἐργάσωνται. <milestone unit="section" n="6" />
ἔδοξεν οὖν αὐτῷ ἄριστον
εἶναι τόν τε πόλεμον καὶ τὰς τοῦ πολέμου αἰτίας
διαλῦσαι Ῥωμαίοις, ἐφ̓ ᾧ Χοσρόης παῖς ἐσποιητὸς
Ἰουστίνῳ βασιλεῖ γένοιτο: οὕτω γάρ οἱ
μόνως τὸ ὀχυρὸν ἐπὶ τῇ ἀρχῇ διασώσασθαι.
διὸ δὴ πρέσβεις τε ὑπὲρ τούτων καὶ γράμματα ἐς
Βυζάντιον Ἰουστίνῳ βασιλεῖ ἔπεμψεν. <milestone unit="section" n="7" />
ἐδήλου δὲ
ἡ γραφὴ τάδε: <q direct="unspecified">Οὐ δίκαια μὲν πεπονθέναι πρὸς
Ῥωμαίων ἡμᾶς καὶ αὐτὸς οἶσθα, ἐγὼ δὲ ὑμῖν τὰ
ἐγκλήματα πάντα ἀφεῖναι παντελῶς ἔγνωκα,
ἐκεῖνο εἰδώς, ὡς οὗτοι ἂν μάλιστα τῶν ἀνθρώπων
νικῷεν, οἵ γε, προσόντος αὐτοῖς τοῦ δικαίου, εἶτα
ἐλασσούμενοι ἑκόντες εἶναι τῶν φίλων ἡσσῶνται.
<milestone unit="section" n="8" />
χάριν μέντοι αἰτοῦμαί σε ὑπὲρ τούτων τινά,
ἣ ἂν οὐχ ἡμᾶς αὐτοὺς μόνον, ἀλλὰ καὶ τὸ ἑκατέρου
ὑπήκοον ἅπαν ἔς τε τὸ ξυγγενὲς συνδέουσα καὶ
τὴν ἀπ̓ αὐτοῦ ὡς τὸ εἰκὸς εὔνοιαν, ἐς κόρον δή
που τῶν τῆς εἰρήνης ἀγαθῶν καταστήσασθαι
ἱκανὴ εἴη. <milestone unit="section" n="9" />
λέγω δὲ ὅπως ἂν Χοσρόην τὸν ἐμόν,
ὅς μοι τῆς βασιλείας διάδοχος ἔσται, εἰσποιητὸν
παῖδα ποιήσαιο.</q>
<milestone unit="section" n="10" />
Ταῦτα ἐπεὶ ἀπενεχθέντα Ἰουστῖνος βασιλεὺς
εἶδεν, αὐτός τε περιχαρὴς ἐγένετο καὶ Ἰουστινιανὸς
ὁ βασιλέως ἀδελφιδοῦς, ὃς δὴ αὐτῷ καὶ τὴν
βασιλείαν ἐκδέξασθαι ἐπίδοξος ἦν. <milestone unit="section" n="11" />
καὶ κατὰ
τάχος ἐς τὴν πρᾶξιν ἠπειγέσθην τὴν ἐσποίησιν
<pb id="v.1.p.86" />
ἐν γράμμασι θέσθαι ᾗ νόμος Ῥωμαίοις, εἰ μὴ
Πρόκλος ἐκώλυσεν, ὃς βασιλεῖ τότε παρήδρευε
τὴν τοῦ καλουμένου κοιαίστωρος ἀρχὴν ἔχων,
ἀνὴρ δίκαιός τε καὶ χρημάτων διαφανῶς ἀδωρότατος.
<milestone unit="section" n="12" />
διὸ δὴ οὔτε νόμον τινὰ εὐπετῶς ἔγραφεν
οὔτε τι τῶν καθεστώτων κινεῖν ἤθελεν, ὃς καὶ
τότε ἀνταίρων ἔλεξε τοιάδε: <milestone unit="section" n="13" />
<q direct="unspecified">Νεωτέροις μὲν
ἐγχειρεῖν πράγμασιν οὔτε εἴωθα καὶ ἄλλως
δέδοικα πάντων μάλιστα, εὖ εἰδὼς ὅτι ἐν τῷ
νεωτεροποιῷ τό γε ἀσφαλὲς οὐδαμῶς σώζεται.
<milestone unit="section" n="14" />
δοκῶ δέ μοι, εἰ καὶ λίαν τις ἦν περὶ ταῦτα
θρασύς, ἀποκνῆσαι ἂν ἐς τήνδε τὴν πρᾶξιν: καὶ
κατορρωδῆσαι τὸν ἐξ αὐτῆς σάλον: <milestone unit="section" n="15" />
οὐ γὰρ ἄλλο
οὐδὲν οἶμαι ἔν γε τῷ παρόντι ἡμῖν ἐν βουλῇ
εἶναι ἢ ὅπως ἂν τὰ Ῥωμαίων πράγματα Πέρσαις
εὐπρεπεῖ παραδοίημεν λόγῳ, οἵ γε οὐκ ἐγκρυφιάζοντες
οὐδὲ παραπετάσμασί τισι χρώμενοι, ἀλλὰ
διαρρήδην ὁμολογοῦντες τὸ βούλευμα, οὕτως
ἀνέδην ἀφαιρεῖσθαι τὴν βασιλείαν ἡμᾶς ἀξιοῦσι,
τῷ μὲν τῆς ἀπάτης φανερῷ τὴν ἀφέλειαν προϊσχόμενοι,
λόγῳ δὲ ἀναιδεῖ τὴν ἀπραγμοσύνην
προβεβλημένοι. <milestone unit="section" n="16" />
καίτοι χρῆν ἑκάτερον ὑμῶν
ταύτην τῶν βαρβάρων τὴν πεῖραν παντὶ ἀποκρούεσθαι
σθένει: σὲ μέν, ὦ βασιλεῦ, ὅπως δὴ
μὴ Ῥωμαίων εἴης βασιλεὺς ὕστατος, σὲ δέ, ὦ
στρατηγέ, ὅπως ἂν μὴ σαυτῷ ἐς τὴν βασιλείαν
ἐμποδὼν γένοιο. <milestone unit="section" n="17" />
τὰ μὲν γὰρ ἄλλα σοφίσματα
λόγου ὡς ἐπὶ πλεῖστον σεμνότητι καλυπτόμενα
ἴσως ἄν που καὶ ἑρμηνέως τοῖς πολλοῖς δέοιτο,
<pb id="v.1.p.88" />
αὕτη δὲ ἄντικρυς ἐκ προοιμίων εὐθὺς ἡ πρεσβεία
τῷ Ῥωμαίων βασιλεῖ Χοσρόην τοῦτον, ὅστις
ποτέ ἐστι, κληρονόμον εἰσποιεῖν βούλεται. <milestone unit="section" n="18" />
οὑτωσὶ
γάρ μοι περὶ τούτων διαλογίζεσθε: φύσει
τοῖς παισὶ τὰ τῶν πατέρων ὀφείλεται, οἵ τε νόμοι
τῷ διαλλάσσοντι ἀλλήλοις ἀεὶ ἐν πᾶσιν ἀνθρώποις
μαχόμενοι ἐνταῦθα ἔν τε Ῥωμαίοις καὶ
πᾶσι βαρβάροις ξυνίασί τε καὶ ξυνομολογοῦντες
ἀλλήλοις κυρίους ἀποφαίνουσι τοὺς παῖδας εἶναι
τοῦ <del status="unremarkable">τοῦ</del> πατρὸς κλήρου. ὥστε τὰ πρῶτα
ἑλομένοις ὑμῖν πάντα λελείψεται τὰ λοιπὰ ξυγχωρεῖν.</q>
<milestone unit="section" n="19" />
Πρόκλος μὲν τοσαῦτα εἶπε. βασιλεὺς δὲ καὶ
ὁ βασιλέως ἀδελφιδοῦς τούς τε λόγους ἐνεδέχοντο
καὶ τὸ πρακτέον ἐν βουλῇ ἐποιοῦντο. <milestone unit="section" n="20" />
ἐν τούτῳ
δὲ καὶ ἄλλα Καβάδης γράμματα πρὸς Ἰουστῖνον
βασιλέα πέμψας, ἄνδρας τε αὐτὸν στεῖλαι δοκίμους
ἠξίου, ἐφ̓ ᾧ τὴν εἰρήνην πρὸς αὐτὸν
θήσονται, καὶ γράμμασι τὸν τρόπον σημῆναι
καθ̓ ὃν ἂν αὐτῷ τὴν τοῦ παιδὸς εἰσποίησιν
θέσθαι βουλομένῳ εἴη. <milestone unit="section" n="21" />
καὶ τότε δὴ Πρόκλος
ἔτι μᾶλλον ἢ πρότερον τὴν Περσῶν πεῖραν
διέβαλλε, μέλειν τε αὐτοῖς ἰσχυρίζετο ὅπως δὴ
τὸ Ῥωμαίων κράτος σφίσιν αὐτοῖς ὡς ἀσφαλέστατα
προσποιήσωνται. <milestone unit="section" n="22" />
καὶ γνώμην ἀπέφαινε
τὴν μὲν εἰρήνην αὐτοῖς αὐτίκα δὴ μάλα περαίνεσθαι,
ἄνδρας δὲ τοὺς πρώτους ἐκ βασιλέως ἐπ̓
αὐτῇ στέλλεσθαι, οὓς δὴ δεήσει πυνθανομένῳ τῷ
Καβάδῃ καθ̓ ὅ τι δεῖ τὴν ἐσποίησιν Χοσρόῃ
<pb id="v.1.p.90" />
γενέσθαι, διαρρήδην ἀποκρίνασθαι ὅτι δεῖ ὡς
βαρβάρῳ προσήκει, δηλῶν ὅτι οὐ γράμμασιν
οἱ βάρβαροι τοὺς παῖδας <add>ἐς</add> ποιοῦνται, ἀλλ̓
ὅπλων σκευῇ. <milestone unit="section" n="23" />
οὕτω τοίνυν τοὺς πρέσβεις
Ἰουστῖνος βασιλεὺς ἀπεπέμψατο, ἄνδρας τοὺς
Ῥωμαίων ἀρίστους ἕψεσθαι σφίσιν οὐκ ἐς μακρὰν
ὑποσχόμενος, οἳ τά τε ἀμφὶ τῇ εἰρήνῃ καὶ τῷ
Χοσρόῃ ὡς ἄριστα διοικήσονται. <milestone unit="section" n="24" />
γράμμασί τε
Καβάδην κατὰ ταὐτὸ ἠμείψατο. στέλλονται
τοίνυν ἐκ μὲν Ῥωμαίων Ὑπάτιος, Ἀναστασίου
τοῦ πρώην βεβασιλευκότος ἀδελφιδοῦς, πατρίκιός
τε καὶ ἀρχὴν τῆς ἕω τὴν στρατηγίδα ἔχων, καὶ
Ῥουφῖνος ὁ Σιλβανοῦ παῖς, ἔν τε πατρικίοις ἀνὴρ
δόκιμος καὶ Καβάδῃ ἐκ πατέρων αὐτῶν γνώριμος:
<milestone unit="section" n="25" />
ἐκ Περσῶν δὲ ἀνὴρ δυνατώτατός τε καὶ
ἐξουσίᾳ πολλῇ χρώμενος, ὄνομα μὲν Σεόσης,
ἀδρασταδάραν σαλάνης δὲ τὸ ἀξίωμα, καὶ Μεβόδης,
<milestone unit="section" n="26" />
τὴν τοῦ μαγίστρου ἔχων ἀρχήν. οἳ δὴ
ἐς χῶρόν τινα ξυνιόντες ὃς γῆν τὴν Ῥωμαίων
τε καὶ Περσῶν διορίζει, ἀλλήλοις τε ξυγγινόμενοι
ἔπρασσον ὅπως τά τε διάφορα διαλύσουσι
καὶ τὰ ἀμφὶ τῇ εἰρήνῃ εὖ θήσονται. <milestone unit="section" n="27" />
ἧκε δὲ καὶ
Χοσρόης ἐς ποταμὸν Τίγρην, ὃς δὴ πόλεως Νισίβιδος
διέχει δυοῖν ἡμέραιν ὁδῷ μάλιστα, ὅπως,
ἐπειδὰν τὰ ἐς τὴν εἰρήνην ἑκατέροις δοκῇ ὡς ἄριστα
ἔχειν, αὐτὸς ἐς Βυζάντιον στέλλοιτο. <milestone unit="section" n="28" />
πολλοὶ
μὲν οὖν καὶ ἄλλοι λόγοι πρὸς ἀμφοτέρων ὑπὲρ
τῶν ἐν σφίσι διαφόρων ἐλέγοντο, καὶ γῆν δὲ τὴν
<pb id="v.1.p.92" />
Κολχίδα ἣ νῦν Λαζικὴ ἐπικαλεῖται Σεόσης ἔλεγε
Περσῶν κατήκοον τὸ ἀνέκαθεν οὖσαν βιασαμένους
λόγῳ οὐδενὶ Ῥωμαίους ἔχειν. <milestone unit="section" n="29" />
ταῦτα
Ῥωμαῖοι ἀκούσαντες δεινὰ ἐποιοῦντο, εἰ καὶ
Λαζικὴ πρὸς Περσῶν ἀντιλέγοιτο. ἐπεὶ δὲ καὶ
τὴν ἐσποίησιν ἔφασκον δεῖν γενέσθαι Χοσρόῃ
οὕτως ὥσπερ βαρβάρῳ προσήκει, οὐκ ἀνεκτὰ
Πέρσαις ἔδοξεν εἶναι. <milestone unit="section" n="30" />
ἑκάτεροι οὖν διαλυθέντες
ἐπ̓ οἴκου ἀνεχώρησαν, καὶ Χοσρόης ἄπρακτος
πρὸς τὸν πατέρα ἀπιὼν ᾤχετο, περιώδυνός τε ὢν
τοῖς ξυμπεσοῦσι καὶ Ῥωμαίους εὐχόμενος τῆς
ἐς αὐτὸν ὕβρεως τίσασθαι.
<milestone unit="section" n="31" />
Μετὰ δὲ Μεβόδης μὲν τὸν Σεόσην διέβαλλε
Καβάδῃ, ὡς δὴ ἐξεπίτηδες, οὔ οἱ ἐπιτεταγμένον
πρὸς τοῦ δεσπότου, τὸν Λαζικῆς λόγον προθείη,
τὴν εἰρήνην ἐκκρούων Ὑπατίῳ τε κοινολογησάμενος
πρότερον, ὃς δὴ βασιλεῖ τῷ οἰκείῳ εὐνοϊκῶς
ὡς ἥκιστα ἔχων τήν τε εἰρήνην καὶ τὴν Χοσρόου
ἐσποίησιν ἔργῳ ἐπιτελῆ οὐκ ἐῴη γενέσθαι, πολλὰ
δὲ καὶ ἄλλα κατηγοροῦντες οἱ ἐχθροὶ τὸν Σεόσην
ἐς δίκην ἐκάλουν. <milestone unit="section" n="32" />
Περσῶν μὲν οὖν ἡ βουλὴ
ξύμπασα φθόνῳ μᾶλλον ἢ νόμῳ ξυνειλεγμένοι
ἐδίκαζον. τῇ τε γὰρ ἀρχῇ οὐ ξυνειθισμένῃ
σφίσιν αὐτοῖς ἐπιεικῶς ἤχθοντο καὶ τῷ τρόπῳ
τοῦ ἀνδρὸς χαλεπῶς εἶχον. <milestone unit="section" n="33" />
ἦν γὰρ ὁ Σεόσης
χρημάτων μὲν ἀδωρότατος καὶ τοῦ δικαίου ἐπιμελητὴς
ἀκριβέστατος, ἀλαζονείας δὲ νόσῳ ἐχόμενος
οὐδὲν ὁμοίως τοῖς ἄλλοις ἀνθρώποις.
ξυμφυὲς μὲν γὰρ εἶναι δοκεῖ τοῖς Περσῶν ἄρχουσι
τοῦτό γε ἐν δὲ τῷ Σεόσῃ καὶ αὐτοὶ ᾤοντο
<pb id="v.1.p.94" />
ὑπερφυῶς ἐς τὰ μάλιστα τὸ πάθος ἀκμάσαι.
<milestone unit="section" n="34" />
ἔλεγον δὲ οἱ κατήγοροι ταῦτά τε ἅπερ μοι προδεδήλωται
καὶ ὡς ἥκιστα τῷ ἀνθρώπῳ βουλομένῳ
εἴη ἐν τῷ καθεστῶτι τρόπῳ βιοτεύειν ἢ περιστέλλειν
τὰ Περσῶν νόμιμα. <milestone unit="section" n="35" />
καινά τε γὰρ
αὐτὸν δαιμόνια σέβειν καὶ τελευτήσασαν ἔναγχος
τὴν γυναῖκα θάψαι, ἀπειρημένον τοῖς Περσῶν
νόμοις γῇ κρύπτειν ποτὲ τὰ τῶν νεκρῶν σώματα.
<milestone unit="section" n="36" />
οἱ μὲν οὖν δικασταὶ θάνατον τοῦ ἀνθρώπου
κατέγνωσαν, Καβάδης δὲ ὥσπερ μὲν ξυναλγοῦντι
ἅτε φίλῳ τῷ Σεόσῃ ἐῴκει, ἐξελέσθαι δὲ αὐτὸν
οὐδαμῆ ἤθελεν. <milestone unit="section" n="37" />
οὐ μὴν οὐδὲ ὅτι αὐτὸν δἰ ὀργῆς
ἔχοι ἐξήνεγκεν, ἀλλὰ τῷ λόγῳ παραλύειν τοὺς
Περσῶν νόμους οὐκ ἐβούλετο, καίπερ ζωάγρια
τῷ ἀνθρώπῳ ὀφείλων, ἐπεί οἱ Σεόσης αἰτιώτατος
γέγονε βιῶναί τε καὶ βασιλεῖ εἶναι. οὕτω μὲν ὁ
Σεόσης καταγνωσθεὶς ἐξ ἀνθρώπων ἠφάνιστο.
<milestone unit="section" n="38" />
ἡ δὲ ἀρχὴ ἐξ αὐτοῦ ἀρξαμένη ἐς αὐτὸν ἐτελεύτησεν.
ἕτερος γάρ τις ἀδρασταδάραν σαλάνης
οὐδεὶς γέγονε. καὶ Ῥουφῖνος δὲ Ὑπάτιον ἐς
βασιλέα διέβαλλε. <milestone unit="section" n="39" />
διὸ δὴ αὐτόν τε παρέλυσε
τῆς ἀρχῆς βασιλεύς, καὶ τῶν οἱ ἐπιτηδείων τινὰς
πικρότατα αἰκισάμενος οὐδὲν ὑγιὲς ἐν ταύτῃ τῇ
διαβολῇ τὸ παράπαν εὗρε, κακὸν μέντοι οὐδὲν
Ὑπάτιον ἄλλο εἰργάσατο.
</p></div2>

<div2 type="chapter" n="12" org="uniform" sample="complete"><p><milestone unit="section" n="1" />
Εὐθὺς δὲ Καβάδης, καίπερ ἐν σπουδῇ ἔχων
ἐσβολήν τινα ἐς τῶν Ῥωμαίων ποιεῖσθαι τὴν γῆν,
οὐδαμῆ ἴσχυσεν, ἐπεὶ αὐτῷ ἐναντίωμα τοιόνδε
<pb id="v.1.p.96" />
ξυνηνέχθη γενέσθαι. <milestone unit="section" n="2" />
Ἴβηρες οἳ ἐν τῇ Ἀσίᾳ
οἰκοῦσι πρὸς αὐταῖς που ταῖς Κασπίαις ἵδρυνται
πύλαις, αἵπερ αὐτοῖς εἰσι πρὸς βορρᾶν ἄνεμον.
καὶ αὐτῶν ἐν ἀριστερᾷ μὲν ἐχομένη πρὸς τὰς
ἡλίου δυσμὰς Λαζική ἐστιν, ἐν δεξιᾷ δὲ πρὸς
ἀνίσχοντα ἥλιον τὰ Περσῶν ἔθνη. <milestone unit="section" n="3" />
οὗτος ὁ λεὼς
Χριστιανοί τέ εἰσι καὶ τὰ νόμιμα τῆς δόξης
φυλάσσουσι ταύτης πάντων μάλιστα ἀνθρώπων
ὧν ἡμεῖς ἴσμεν, κατήκοοι μέντοι ἐκ παλαιοῦ τοῦ
Περσῶν βασιλέως τυγχάνουσιν ὄντες. <milestone unit="section" n="4" />
τότε δὲ
αὐτοὺς ἤθελε Καβάδης ἐς τὰ νόμιμα τῆς αὑτοῦ
δόξης βιάζεσθαι. καὶ αὐτῶν τῷ βασιλεῖ Γουργένῃ
ἐπέστελλε τά τε ἄλλα ποιεῖν ᾗ Πέρσαι
νομίζουσι καὶ τοὺς νεκροὺς τῇ γῇ ὡς ἥκιστα
κρύπτειν, ἀλλ̓ ὄρνισί τε ῥιπτεῖν καὶ κυσὶν
ἅπαντας. <milestone unit="section" n="5" />
διὸ δὴ Γουργένης προσχωρεῖν Ἰουστίνῳ
βασιλεῖ ἤθελε τά τε πιστὰ ἠξίου λαβεῖν
ὡς οὔποτε Ἴβηρας καταπροήσονται Πέρσαις
Ῥωμαῖοι. <milestone unit="section" n="6" />
ὁ δὲ ταῦτά τε αὐτῷ ξὺν προθυμίᾳ
πολλῇ ἐδίδου καὶ Πρόβον τὸν Ἀναστασίου τοῦ
βεβασιλευκότος ἀδελφιδοῦν, ἄνδρα πατρίκιον,
ξὺν χρήμασι πολλοῖς ἐς Βόσπορον ἔπεμψεν, ἐφ̓
ᾧ στράτευμα Οὔννων χρήμασιν ἀναπείσας
Ἴβηρσι πέμψῃ ἐς ξυμμαχίαν. <milestone unit="section" n="7" />
ἔστι δὲ πόλις
ἐπιθαλασσία ἡ Βόσπορος, ἐν ἀριστερᾷ μὲν
ἐσπλέοντι τὸν Εὔξεινον καλούμενον πόντον, Χερσῶνος
δὲ πόλεως, ἣ γῆς τῆς Ῥωμαίων ἐσχάτη
ἐστίν, ὁδῷ διέχουσα ἡμερῶν εἴκοσιν. ὦν δὴ τὰ
ἐν μέσῳ ἅπαντα Οὖννοι ἔχουσιν. <milestone unit="section" n="8" />
οἱ δὲ Βοσπορῖται
αὐτόνομοι μὲν τὸ παλαιὸν ᾤκουν, Ἰουστίνῳ
δὲ βασιλεῖ ἔναγχος προσχωρεῖν ἔγνωσαν. <milestone unit="section" n="9" />
ἐπεὶ
<pb id="v.1.p.98" />
δὲ Πρόβος ἐνθένδε ἄπρακτος ἀνεχώρησε, Πέτρον
στρατηγὸν σὺν Οὔννοις τισὶν ἐς Λαζικὴν βασιλεὺς
ἔπεμψε Γουργένῃ ὅση δύναμις ξυμμαχήσοντα.
<milestone unit="section" n="10" />
ἐν τούτῳ δὲ Καβάδης στράτευμα λόγου
πολλοῦ ἄξιον ἐπί τε Γουργένην καὶ Ἴβηρας
ἔπεμψε καὶ στρατηγὸν ἄνδρα Πέρσην, οὐαρίζην
μὲν τὸ ἀξίωμα, Βόην δὲ ὄνομα. <milestone unit="section" n="11" />
ὅ τε Γουργένης
ἐλάσσων ὀφθεὶς ἢ φέρειν τὴν Περσῶν ἔφοδον,
ἐπεί οἱ τὰ ἐκ Ῥωμαίων οὐχ ἱκανὰ ἦν, ξὺν Ἰβήρων
τοῖς λογίμοις ἅπασιν ἐς Λαζικὴν ἔφυγε, τήν
τε γυναῖκα καὶ τοὺς παῖδας ξὺν τοῖς ἀδελφοῖς
ἐπαγόμενος, ὧν δὴ Περάνιος ὁ πρεσβύτατος ἦν.
<milestone unit="section" n="12" />
ἐν δὲ τοῖς Λαζικῆς ὁρίοις γενόμενοι ἔμενον, ταῖς
τε δυσχωρίαις φραξάμενοι τοὺς πολεμίους ὑφίσταντο.
<milestone unit="section" n="13" />
Πέρσαι δὲ αὐτοῖς ἐπισπόμενοι οὐδὲν ὅ
τι καὶ λόγου ἄξιον ἔπρασσον, τοῦ πράγματος
σφίσι διὰ τὰς δυσχωρίας ἀντιστατοῦντος.
<milestone unit="section" n="14" />
Ἔπειτα δὲ οἵ τε Ἴβηρες ἐς Βυζάντιον παρεγένοντο
καὶ Πέτρος ἐς βασιλέα μετάπεμπτος
ἦλθε, καὶ τὸ λοιπὸν βασιλεὺς Λαζοῖς οὐ βουλομένοις
ξυμφυλάσσειν τὴν χώραν ἠξίου, στράτευμά
τε καὶ Εἰρηναῖον ἄρχοντα πέμψας. <milestone unit="section" n="15" />
ἔστι
δὲ φρούρια ἐν Λαζοῖς δύο εὐθὺς εἰσιόντι ἐκ τῶν
Ἰβηρίας ὁρίων, ὧν ἡ φυλακὴ τοῖς ἐπιχωρίοις ἐκ
παλαιοῦ ἐπιμελὴς ἦν, καίπερ ταλαιπωρίᾳ πολλῇ
ἐχομένοις, ἐπεὶ οὔτε σῖτος ἐνταῦθα οὔτε οἶνος οὔτε
ἄλλο τι ἀγαθὸν γίνεται. <milestone unit="section" n="16" />
οὐ μὴν οὐδέ τι ἑτέρωθεν
ἐσκομίζεσθαι διὰ τὴν στενοχωρίαν οἷόν τέ ἐστιν,
<milestone unit="section" n="17" />
ὅτι μὴ φερόντων ἀνθρώπων. ἐλύμοις μέντοι τισὶν
<pb id="v.1.p.100" />
ἐνταῦθα γιγνομένοις εἰθισμένον σφίσιν οἱ Λαζοὶ
ἀποζῆν ἴσχυον. <milestone unit="section" n="18" />
τούτους ἐξαναστήσας ἐνθένδε
βασιλεὺς τοὺς φρουρούς, στρατιώτας Ῥωμαίους
ἐκέλευεν ἐπὶ τῇ φυλακῇ τῶν φρουρίων καθίστασθαι.
<milestone unit="section" n="19" />
οἷς δὴ κατ̓ ἀρχὰς μὲν ἐπιτήδεια μόλις
Λαζοὶ ἔφερον, ὕστερον δὲ αὐτοί τε πρὸς τὴν
ὑπουργίαν ἀπεῖπον καὶ Ῥωμαῖοι τὰ φρούρια
ταῦτα ἐξέλιπον, οἵ τε Πέρσαι πόνῳ αὐτὰ οὐδενὶ
ἔσχον. ταῦτα μὲν ἐν Λαζοῖς γέγονε.
<milestone unit="section" n="20" />
Ῥωμαῖοι δέ, Σίττα τε καὶ Βελισαρίου ἡγουμένων
σφίσιν, ἐς Περσαρμενίαν τὴν Περσῶν
κατήκοον ἐσβαλόντες χώραν τε πολλὴν ἐληίσαντο
καὶ Ἀρμενίων πάμπολυ πλῆθος ἀνδραποδίσαντες
ἀπεχώρησαν. <milestone unit="section" n="21" />
τούτω δὲ τὼ ἄνδρε
νεανία μὲν καὶ πρῶτον ὑπηνήτα ἤστην, Ἰουστινιανοῦ
δὲ στρατηγοῦ δορυφόρω, ὃς δὴ χρόνῳ
ὕστερον ξὺν Ἰουστίνῳ τῷ θείῳ τὴν βασιλείαν
ἔσχεν. ἑτέρας δὲ ἐσβολῆς Ῥωμαίοις ἐς Ἀρμενίαν
γεγενημένης Ναρσῆς τε καὶ Ἀράτιος παρὰ
δόξαν ὑπαντιάσαντες ἐς χεῖρας ἦλθον. <milestone unit="section" n="22" />
οἳ οὐ
πολλῷ ὕστερον ἐς Ῥωμαίους τε αὐτόμολοι ἵκοντο
καὶ ξὺν Βελισαρίῳ ἐς Ἰταλίαν ἐστράτευσαν, τότε
μέντοι τοῖς ἀμφὶ Σίτταν τε καὶ Βελισάριον ξυμβαλόντες
τὸ πλέον ἔσχον. <milestone unit="section" n="23" />
εἰσέβαλε δὲ καὶ
ἀμφὶ πόλιν Νίσιβιν ἄλλη Ῥωμαίων στρατιά, ἧς
Λιβελάριος ἐκ Θρᾴκης ἦρχεν. οἳ φεύγοντες
εὐθυωρὸν τὴν ἀναχώρησιν ἐποιήσαντο, καίπερ
οὐδενὸς σφίσιν ἐπεξιόντος. <milestone unit="section" n="24" />
διὸ δὴ Λιβελάριον
μὲν παρέλυσε τῆς ἀρχῆς βασιλεύς, Βελισάριον
δὲ ἄρχοντα καταλόγων τῶν ἐν Δάρας κατεστήσατο.
τότε δὴ αὐτῷ ξύμβουλος ᾑρέθη Προκόπιος
ὃς τάδε ξυνέγραψε.
<pb id="v.1.p.102" />
</p></div2>

<div2 type="chapter" n="13" org="uniform" sample="complete"><p><milestone unit="section" n="1" />
Χρόνῳ δὲ οὐ πολλῷ ὕστερον Ἰουστῖνος βασιλέα
τὸν ἀδελφιδοῦν Ἰουστινιανὸν ξὺν αὑτῷ ἀνειπὼν
ἐτελεύτησε, καὶ ἀπ̓ αὐτοῦ ἐς μόνον Ἰουστινιανὸν
ἡ βασιλεία ἦλθεν. <milestone unit="section" n="2" />
οὗτος Ἰουστινιανὸς
ἐκέλευε Βελισάριον δείμασθαι φρούριον ἐν χωρίῳ
Μίνδουος, ὃ πρὸς αὐτοῖς ἐστι τοῖς Περσῶν ὁρίοις,
<milestone unit="section" n="3" />
ἐν ἀριστερᾷ ἐς Νίσιβιν ἰόντι. ὁ μὲν οὖν σπουδῇ
πολλῇ τὰ βασιλεῖ δόξαντα ἐπιτελῆ ἐποίει, τό τε
ὀχύρωμα ἐς ὕψος ἤδη πολυανθρωπίᾳ τεχνιτῶν
ᾔρετο. <milestone unit="section" n="4" />
Πέρσαι δὲ ἀπεῖπον μὴ οἰκοδομήσασθαι
περαιτέρω μηδέν, οὐ λόγοις μόνον, ἀλλὰ καὶ τοῖς
ἔργοις διακωλυταὶ ἀπειλοῦντες οὐκ ἐς μακρὰν
ἔσεσθαι. <milestone unit="section" n="5" />
ταῦτα ἐπεὶ βασιλεὺς ἤκουσεν ῾οὐ γὰρ
οἷός τε ἦν Βελισάριος Πέρσας ἐνθένδε τῷ παρόντι
στρατῷ ἀποκρούεσθαἰ, ἄλλην τε στρατιὰν ἐπήγγελλεν
αὐτόσε ἰέναι καὶ Κούτζην τε καὶ Βούζην,
οἳ τῶν ἐν Λιβάνῳ στρατιωτῶν ἦρχον τότε. τούτω
δὲ ἀδελφὼ μὲν ἐκ Θρᾴκης ἤστην, νέω δὲ ἄμφω
καὶ οὐ ξὺν τῷ ἀσφαλεῖ τοῖς πολεμίοις εἰς χεῖρας
ἰόντε. <milestone unit="section" n="6" />
ἑκάτεροι μὲν οὖν ξυλλεγέντες ἐπὶ τὴν
οἰκοδομίαν ἀθρόοι ᾔεσαν, Πέρσαι μὲν αὐτὴν
παντὶ σθένει διακωλύσοντες, Ῥωμαῖοι δὲ τοῖς
τεκταινομένοις ἐπαμυνοῦντες. <milestone unit="section" n="7" />
μάχης δὲ καρτερᾶς
γενομένης ἡσσῶνται Ῥωμαῖοι, φόνος τε
αὐτῶν πολὺς γέγονε, τινὰς δὲ καὶ ἐζώγρησαν οἱ
πολέμιοι. <milestone unit="section" n="8" />
ἐν τούτοις ἦν καὶ Κούτζης. οὓς δὴ
οἱ Πέρσαι ἅπαντας ἐς τὰ οἰκεῖα ἤθη ἀπαγαγόντες,
δήσαντές τε τὸν ἅπαντα χρόνον ἐν σπηλαίῳ
καθεῖρξαν, καὶ τοῦ φρουρίου τὴν οἰκοδομίαν
<pb id="v.1.p.104" />
οὐδενὸς ἔτι ἀμυνομένου εἰς ἔδαφος καθεῖλον.
<milestone unit="section" n="9" />
Ὕστερον δὲ βασιλεὺς Ἰουστινιανὸς στρατηγὸν
τῆς ἕω Βελισάριον καταστησάμενος, στρατεύειν
ἐπὶ Πέρσας ἐκέλευεν. ὁ δὲ στρατιὰν λόγου
πολλοῦ ἀξίαν ἀγείρας ἐς Δάρας ἦλθε. <milestone unit="section" n="10" />
καί οἱ
Ἑρμογένης ξυνδιακοσμήσων τὸν στρατὸν ἐκ
βασιλέως ἀφίκετο, τὸ τοῦ μαγίστρου ἀξίωμα
ἔχων, ὃς Βιταλιανῷ παρήδρευε πρότερον ἡνίκα
βασιλεῖ Ἀναστασίῳ πολέμιος ἦν. <milestone unit="section" n="11" />
καὶ Ῥουφῖνον
δὲ πρεσβευτὴν βασιλεὺς ἔπεμψεν, ὃν δὴ ἐν
Ἱεραπόλει τῇ πρὸς τῷ Εὐφράτῃ ποταμῷ μένειν,
ἕως αὐτὸς σημήνῃ, ἐκέλευε. λόγοι γὰρ ἤδη
πολλοὶ ἀμφοτέροις ἀμφὶ τῇ εἰρήνῃ ἐγίνοντο.
<milestone unit="section" n="12" />
ἄφνω δέ τις Βελισαρίῳ τε καὶ Ἑρμογένει ἀπήγγελλεν
ὡς Πέρσαι ἐσβάλλειν ἐπίδοξοί εἰσιν ἐς
γῆν τὴν Ῥωμαίων, πόλιν Δάρας αἱρήσειν ἐν
σπουδῇ ἔχοντες. <milestone unit="section" n="13" />
οἱ δὲ ταῦτα ἀκούσαντες τὰ ἐς
τὴν παράταξιν ἐξηρτύοντο ὧδε. τῆς πύλης ἣ
πόλεως Νισίβιδος καταντικρὺ κεῖται οὐ μακρὰν
ἄποθεν, ἀλλ̓ ὅσον λίθου βολήν, τάφρον βαθεῖάν
τινα ὤρυξαν, διεξόδους πολλὰς ἔχουσαν. οὐκ
ἐπ̓ εὐθείας μέντοι ἡ τάφρος ἥδε ὀρώρυκτο, ἀλλὰ
τρόπῳ τοιῷδε. <milestone unit="section" n="14" />
κατὰ μὲν τὸ μέσον βραχεῖά τις
ἐγεγόνει εὐθεῖα, ἐφ̓ ἑκάτερα δὲ αὐτῆς ὀρθαὶ
κεραῖαι πεποίηντο δύο, ἔς τε τὰ πέρατα ταῖν
ὀρθαῖν κεραίαιν αὖθις τὰς τάφρους ἐπὶ πλεῖστον
εὐθείας ἐξῆγον. <milestone unit="section" n="15" />
οἱ μὲν οὖν Πέρσαι οὐκ ἐς μακρὰν
στρατῷ πολλῷ ἦλθον, ἔν τὲ Ἀμμώδιος χωρίῳ,
πόλεως Δάρας μέτρῳ εἴκοσι σταδίων ἀπέχοντι,
<milestone unit="section" n="16" />
ἐστρατοπεδεύσαντο ἅπαντες. ἄρχοντες δὲ ἄλλοι
<pb id="v.1.p.106" />
τε ἦσαν καὶ Πιτυάξης καὶ Βαρεσμανᾶς ἑτερόφθαλμος.
στρατηγὸς δὲ εἷς ἅπασιν ἐφειστήκει,
Πέρσης ἀνήρ, μιρράνης μὲν τὸ ἀξίωμα ῾οὕτω γὰρ
τὴν ἀρχὴν καλοῦσι Πέρσαἰ, Περόζης δὲ ὄνομα.
<milestone unit="section" n="17" />
ὃς δὴ αὐτίκα παρὰ Βελισάριον πέμψας τὸ βαλανεῖον
ἐν παρασκευῇ ἐκέλευε ποιεῖσθαι: λοῦσθαι
γάρ οἱ ἐνταῦθα τῇ ὑστεραίᾳ βουλομένῳ εἶναι.
<milestone unit="section" n="18" />
διὸ δὴ Ῥωμαῖοι τὰ ἐς τὴν ξυμβολὴν καρτερώτατα
ἐξηρτύοντο, ὡς ἡμέρᾳ τῇ ἐπιγενησομένῃ μαχούμενοι.
<milestone unit="section" n="19" />
Ἅμα τε ἡλίῳ ἀνίσχοντι τοὺς πολεμίους ἐπὶ
σφᾶς προϊόντας ὁρῶντες ἐτάξαντο ὧδε. εὐθείας
μὲν τὰ ἔσχατα τῆς ἀριστερᾶς ἣ ἔνερθεν ἦν τῆς
ὀρθῆς κεραίας μέχρι ἐς τὸν λόφον ὃς ταύτῃ
ἀνέχει, Βούζης εἶχε ξὺν ἱππεῦσι πολλοῖς καὶ
Φάρας Ἔρουλος ξὺν ὁμογενέσι τριακοσίοις: <milestone unit="section" n="20" />
ἐν
δεξιᾷ δὲ αὐτῶν τῆς τάφρου ἐκτὸς κατὰ τὴν
γωνίαν ἣν ἥ τε ὀρθὴ κεραία καὶ ἡ ἐνθένδε εὐθεῖα
ἐποίει, Σουνίκας τε ἦν καὶ Ἀϊγάν, Μασσαγέται
γένος, ξὺν ἱππεῦσιν ἑξακοσίοις, ὅπως, ἢν οἵ τε
ἀμφὶ Βούζην καὶ Φάραν τραπεῖεν, αὐτοὶ πλάγιοι
κατὰ τάχος ἰόντες κατὰ νώτου τε τῶν πολεμίων
γινόμενοι τοῖς ἐκείνῃ Ῥωμαίοις ἀμύνειν εὐπετῶς
δύνωνται. ἐπὶ θάτερα δὲ τρόπῳ τῷ αὐτῷ ἐτετάχατο:
<milestone unit="section" n="21" />
τῆς μὲν γὰρ εὐθείας τὰ ἔσχατα ἱππεῖς πολλοὶ
εἶχον, ὧν Ἰωάννης τε ὁ Νικήτου ἦρχε καὶ
Κύριλλός τε καὶ Μάρκελλος: ξυνῆν δὲ αὐτοῖς καὶ
Γερμανὸς καὶ Δωρόθεος: ἐς γωνίαν δὲ τὴν ἐν
δεξιᾷ ἱππεῖς ἐτάξαντο ἑξακόσιοι, ὧν Σίμμας τε καὶ
<pb id="v.1.p.108" />
Ἀσκὰν Μασσαγέται ἦρχον, ἵνα, ὅπερ εἴρηται, τῶν
ἀμφὶ τὸν Ἰωάννην τρεπομένων, ἂν οὕτω τύχῃ,
αὐτοὶ ἐνθένδε ἐξανιστάμενοι κατὰ νώτου τῶν
Περσῶν ἴωσι. <milestone unit="section" n="22" />
πανταχῆ δὲ τῆς τάφρου οἵ τε τῶν
ἱππέων κατάλογοι καὶ ὁ πεζὸς στρατὸς ἵστατο. ὧν
δὴ ὄπισθεν οἵ τε ἀμφὶ Βελισάριον καὶ Ἑρμογένην
κατὰ μέσους εἱστήκεσαν. <milestone unit="section" n="23" />
ὧδε μὲν Ῥωμαῖοι ἐς
πεντακισχιλίους τε καὶ δισμυρίους ξυνιόντες ἐτάξαντο,
Περσῶν δὲ ὁ στρατὸς μυριάδες μὲν τέσσαρες
ἱππέων τε καὶ πεζῶν ἦσαν, ἐφεξῆς δὲ
ἅπαντες μετωπηδὸν ἵσταντο, ὡς βαθύτατον τῆς
φάλαγγος τὸ μέτωπον ποιησόμενοι. <milestone unit="section" n="24" />
χρόνον μὲν
οὖν πολὺν μάχης ἐς ἀλλήλους οὐδέτεροι ἦρχον,
ἀλλὰ θαυμάζουσί τε τὴν Ῥωμαίων εὐκοσμίαν
Πέρσαι ἐῴκεσαν καὶ ὅ τι χρήσονται τοῖς παροῦσιν ἀπορουμένοις.
<milestone unit="section" n="25" />
Τῆς δὲ ἡμέρας ἀμφὶ δείλην ὀψίαν μοῖρά τις
τῶν ἱππέων οἳ κέρας τὸ δεξιὸν εἶχον, ἀποσχισθέντες
τοῦ ἄλλου στρατοῦ, τοῖς ἀμφὶ Βούζην
τε καὶ Φάραν ἐπῆλθον. <milestone unit="section" n="26" />
οἱ δὲ ὀπίσω κατὰ βραχὺ
ὑπεχώρησαν. Πέρσαι δὲ αὐτοὺς οὐκ ἐδίωξαν,
ἀλλ̓ αὐτοῦ ἔμενον, κύκλωσιν, οἶμαι, πρὸς τῶν
πολεμίων τινὰ δείσαντες. μετὰ δὲ Ῥωμαῖοι μὲν
οἱ φυγόντες ἐκ τοῦ αἰφνιδίου πρὸς αὐτοὺς ὥρμησαν.
<milestone unit="section" n="27" />
οἱ δὲ οὐχ ὑποστάντες τὴν ἔφοδον ὀπίσω
ἀπήλαυνον ἐς τὴν φάλαγγα, καὶ αὖθις οἵ τε ἀμφὶ
Βούζην καὶ Φάραν ἐν χώρᾳ τῇ οἰκείᾳ ἐτάξαντο.
<milestone unit="section" n="28" />
ἐν τούτῳ τῷ ἔργῳ Περσῶν ἑπτὰ ἔπεσον, ὧν δὴ
τῶν σωμάτων Ῥωμαῖοι ἐκράτησαν, καὶ τὸ λοιπὸν
ἡσυχάζοντες ἐν τάξει ἑκάτεροι ἔμενον. <milestone unit="section" n="29" />
εἷς δὲ
ἀνὴρ Πέρσης νεανίας, ἄγχιστα τοῦ Ῥωμαίων
στρατοῦ τὸν ἵππον ἐλάσας, προὐκαλεῖτο ἅπαντας
<pb id="v.1.p.110" />
εἴ τίς οἱ βούλοιτο ἐς χεῖρας ἰέναι. <milestone unit="section" n="30" />
καὶ τῶν μὲν
ἄλλων ὑποστῆναι τὸν κίνδυνον ἐτόλμα οὐδείς,
Ἀνδρέας δὲ ἦν τις ἐν τοῖς Βούζου οἰκείοις, οὐ
στρατιώτης μὲν οὐδέ τι ἀσκήσας τῶν κατὰ τὸν
πόλεμον πώποτε, παιδοτρίβης δὲ καὶ παλαίστρᾳ
τινὶ ἐν Βυζαντίῳ ἐφεστηκώς. <milestone unit="section" n="31" />
διὸ δὴ καὶ τῷ
στρατῷ εἵπετο, ἅτε τοῦ Βούζου σώματος ἐν βαλανείῳ
ἐπιμελούμενος, γένος δὲ Βυζάντιος ἦν. οὗτος
ἐθάρσησε μόνος, οὔτε Βούζου οὔτε ἄλλου ὁτουοῦν
ἐπαγγείλαντος, αὐτόματος τῷ ἀνθρώπῳ ἐς μονομαχίαν
ἐπεξιέναι. φθάσας δὲ τὸν βάρβαρον
ἔτι περισκοπούμενον ὅπη ὁρμήσεται, παρὰ μαζὸν
τὸν δεξιὸν τῷ δόρατι παίει. <milestone unit="section" n="32" />
ὁ δὲ πληγὴν ἀνδρὸς
ἰσχυροῦ λίαν οὐκ ἐνεγκὼν ἐκ τοῦ ἵππου ἐς
ἔδαφος πίπτει. καὶ αὐτὸν Ἀνδρέας μαχαίρᾳ τινὶ
βραχείᾳ ὥσπερ ἱερεῖον ὑπτίως κείμενον ἔθυσε,
κραυγή τε ὑπερφυὴς ἔκ τε τοῦ περιβόλου καὶ
τοῦ Ῥωμαίων στρατοπέδου ἤρθη. <milestone unit="section" n="33" />
Πέρσαι δὲ τῷ
γεγονότι περιαλγήσαντες ἕτερον εἰς τὴν αὐτὴν
πρᾶξιν ἱππέα καθῆκαν, ἀνδρεῖον μὲν καὶ μεγέθους
σώματος πέρι εὖ ἥκοντα, οὐ νεανίαν δέ, ἀλλὰ καί
τινας τῶν ἐν τῇ κεφαλῇ τριχῶν πολιὸν ὄντα. <milestone unit="section" n="34" />
ὃς
δὴ παρὰ τὸ τῶν πολεμίων στράτευμα ἐπιών, ἐπὶ
πλεῖστον δὲ τὴν μάστιγα σείων ᾗ παίειν τὸν
ἵππον εἰώθει, Ῥωμαίων τὸν βουλόμενον ἐς μάχην
ἐκάλει. <milestone unit="section" n="35" />
οὐδενὸς δέ οἱ ἐπεξιόντος, Ἀνδρέας αὖθις
ἅπαντας λαθὼν ἐς μέσον ἦλθε, καίπερ αὐτῷ πρὸς
τοῦ Ἑρμογένους ἀπειρημένον. <milestone unit="section" n="36" />
ἄμφω γοῦν τοῖς
δόρασιν ἐς ἀλλήλους θυμῷ πολλῷ ἐχόμενοι
ὥρμησαν, καὶ τά τε δόρατα τοῖς θώραξιν ἐρεισθέντα
<pb id="v.1.p.112" />
δεινῶς ἀπεκρούσθη οἵ τε ἵπποι ἐς τὰς
κεφαλὰς ἀλλήλοις συγκρούσαντες ἔπεσόν τε
αὐτοὶ καὶ τοὺς ἐπιβάτας ἀπέβαλον. <milestone unit="section" n="37" />
τὼ δὲ
ἄνδρε τούτω ἄγχιστά: πη πεσόντε ἀλλήλοιν
ἐξανίστασθαι σπουδῇ πολλῇ ἄμφω ἠπειγέσθην,
ἀλλ̓ ὁ μὲν Πέρσης τοῦτο δρᾶν, ἅτε οἱ τοῦ μεγέθους
ἀντιστατοῦντος, οὐκ εὐπετῶς εἶχεν, Ἀνδρέας
δὲ προτερήσας ῾τοῦτο γὰρ αὐτῷ ἡ κατὰ τὴν
παλαίστραν μελέτη ἐδίδοὐ τῷ τε γόνατι ἐξανιστάμενον
αὐτὸν ἔτυψε καὶ αὖθις εἰς τὸ ἔδαφος
πεσόντα ἔκτεινε. <milestone unit="section" n="38" />
κραυγή τε ἐκ τοῦ τείχους καὶ
τοῦ Ῥωμαίων στρατοῦ οὐδέν τι ἧσσον, εἰ μὴ καὶ
μᾶλλον, ἤρθη: καὶ οἱ μὲν Πέρσαι ἐς τὸ Ἀμμώδιος
τὴν φάλαγγα διαλύσαντες ἀνεχώρησαν, οἱ δὲ
Ῥωμαῖοι παιανίσαντες ἐντὸς τοῦ περιβόλου ἐγένοντο.
<milestone unit="section" n="39" />
ἤδη γὰρ καὶ ξυνεσκόταζεν. οὕτω τε
ἀμφότεροι τὴν νύκτα ἐκείνην ηὐλίσαντο.
</p></div2>

<div2 type="chapter" n="14" org="uniform" sample="complete"><p><milestone unit="section" n="1" />
Τῇ δὲ ὑστεραίᾳ Πέρσαις μὲν στρατιῶται μύριοι
ἐκ Νισίβιδος πόλεως μετάπεμπτοι ἦλθον, Βελισάριος
δὲ καὶ Ἑρμογένης πρὸς Μιρράνην ἔγραψαν
τάδε, <q direct="unspecified">Πρῶτον ἀγαθὸν τὴν εἰρήνην εἶναι ὡμολόγηται
παρὰ πάντων ἀνθρώπων οἷς τι καὶ κατὰ <del status="unremarkable">τὸ</del>
<milestone unit="section" n="2" />
βραχὺ λογισμοῦ μέτεστιν. ὥστε ἤν τις διαλυτὴς
αὐτῆς γένοιτο, τῶν κακῶν αἰτιώτατος ἂν οὐ τοῖς
πέλας μόνον, ἀλλὰ καὶ ὁμογενέσι τοῖς αὑτοῦ εἴη.
στρατηγὸς μὲν οὖν ἄριστος οὗτος ἐκεῖνός ἐστιν, ὃς
δὴ ἐκ πολέμου εἰρήνην διατίθεσθαι ἱκανὸς πέφυκε.
<milestone unit="section" n="3" />
σὺ δὲ τῶν πραγμάτων εὖ καθεστώτων Ῥωμαίοις
τε καὶ Πέρσαις πόλεμον ἐπάγειν ἡμῖν αἰτίαν οὐκ
<pb id="v.1.p.114" />
ἔχοντα ἔγνωκας, καίπερ ἑκατέρου μὲν βασιλέως
εἰρηναῖα βουλευομένου, πρέσβεων δὲ παρόντων
ἡμῖν ἐν γειτόνων ἤδη, οἳ δὴ τὰ διάφορα τῇ ἐς ἀλλήλους
ὁμιλίᾳ οὐκ εἰς μακρὰν διαλύσουσιν, ἢν μή
τι ἀνήκεστον ἐκ τῆς σῆς ἐφόδου ξυμβαῖνον ταύτην
ἡμῖν ἀναστέλλειν τὴν ἐλπίδα ἰσχύσῃ. <milestone unit="section" n="4" />
ἀλλ̓ ἄπαγε
ὅτι τάχιστα τὸν στρατὸν ἐς τὰ Περσῶν ἤθη, μηδὲ
τοῖς μεγίστοις ἀγαθοῖς ἐμποδὼν ἵστασο, μή ποτε
Πέρσαις, ὡς τὸ εἰκός, εἴης τῶν ξυμβησομένων
<milestone unit="section" n="5" />
δεινῶν αἴτιος.</q> ταῦτα ἐπεὶ Μιρράνης ἀπενεχθέντα
τὰ γράμματα εἶδεν, ἀμείβεται ὧδε, <q direct="unspecified">Ἐποίησα ἂν
τὰ αἰτούμενα, τοῖς γεγραμμένοις ἀναπεισθείς, εἰ
μὴ Ῥωμαίων ἡ ἐπιστολὴ ἐτύγχανεν οὖσα, οἷς τὸ
μὲν ἐπαγγέλλεσθαι πρόχειρόν ἐστιν, ἔργῳ δὲ τὰ
ἐπηγγελμένα ἐπιτελεῖν χαλεπώτατόν τε καὶ
κρεῖσσον ἐλπίδος, ἄλλως τε ἢν καὶ ὅρκοις τισὶ
κυρώσητε τὰ ξυγκείμενα. <milestone unit="section" n="6" />
ἡμεῖς μὲν οὖν πρὸς τὴν
ὑμετέραν ἀπειπόντες ἀπάτην, ἐν ὅπλοις ἠναγκάσμεθα
παῤ ὑμᾶς ἥκειν, ὑμεῖς δέ, ὦ φίλοι Ῥωμαῖοι,
μηδὲν ἄλλο τὸ λοιπὸν οἴεσθε ἢ πολεμητέα ὑμῖν ἐς
Πέρσας εἶναι. ἐνταῦθα γὰρ ἡμᾶς ἢ τεθνάναι ἢ
καταγηράσκειν δεήσει, ἕως ἔργῳ τὰ δίκαια πρὸς
ἡμᾶς θήσεσθε.</q> τοσαῦτα μὲν καὶ ὁ Μιρράνης
ἀντέγραψεν. <milestone unit="section" n="7" />
αὖθις δὲ οἱ ἀμφὶ Βελισάριον ἔγραψαν
ὧδε, <q direct="unspecified">Οὐ πάντα χρή, ὦ βέλτιστε Μιρράνη, τῇ
ἀλαζονείᾳ χαρίζεσθαι, οὐδὲ τοῖς πέλας ἐπιφέρειν
ὀνείδη τὰ μηδαμόθεν προσήκοντα. <milestone unit="section" n="8" />
Ῥουφῖνον γὰρ
ἐπὶ πρεσβείᾳ ἥκοντα οὐκ ἄποθεν εἶναι ἡμεῖς τε
εἴπομεν ξὺν τῷ ἀληθεῖ καὶ αὐτὸς οὐκ ἐς μακρὰν
εἴσῃ. <milestone unit="section" n="9" />
γλιχομένοις δὲ ὑμῖν πολεμίων ἔργων ἀντιταξόμεθα
<pb id="v.1.p.116" />
ξὺν θεῷ, ὃν ἡμῖν ἐν τῷ κινδύνῳ ξυλλήψεσθαι
ἴσμεν, ἠγμένον μὲν τῇ Ῥωμαίων
ἀπραγμοσύνῃ, ἀλαζονείᾳ δὲ τῇ Περσῶν νεμεσήσαντα
καὶ οἷς ἐπὶ τὴν εἰρήνην προκαλουμένοις
ἡμῖν εἶτα ἀντιτείνειν ἐγνώκατε. <milestone unit="section" n="10" />
ἀντιταξόμεθα δὲ
τὰ γεγραμμένα παῤ ἑκατέρων ἀπ̓ ἄκρων σημείων
<milestone unit="section" n="11" />
ἐς τὴν ξυμβολὴν ἀναψάμενοι.</q> τοσαῦτα μὲν ἡ
γραφὴ ἐδήλου. Μιρράνης δὲ καὶ αὖθις ἀμείβεται
ὧδε, <q direct="unspecified">Οὐδὲ ἡμεῖς ἄνευ θεῶν τῶν ἡμετέρων ἐς τὸν
πόλεμον καθιστάμεθα, ξὺν αὐτοῖς δὲ παῤ ὑμᾶς
ἥξομεν, οὕσπερ τῇ ὑστεραίᾳ Πέρσας ἐς Δάρας
ἐσβιβάσειν ἐλπίδα ἔχω. <milestone unit="section" n="12" />
ἀλλά μοι τό τε βαλανεῖον
καὶ ἄριστον ἐν παρασκευῇ τοῦ περιβόλου
ἐντὸς γινέσθω.</q> ταῦτα οἱ ἀμφὶ Βελισάριον ἀναλεξάμενοι
παρεσκευάζοντο ἐς τὴν ξυμβολήν.
<milestone unit="section" n="13" />
Τῇ δὲ ἐπιγενομένῃ ἡμέρᾳ Πέρσας ἅπαντας περὶ
ἡλίου ἀνατολὰς ξυγκαλέσας Μιρράνης ἔλεξε τοιάδε,
<q direct="unspecified">Οὐκ ἀγνοῶ μὲν ὡς οὐ λόγοις τῶν ἡγουμένων,
ἀλλ̓ ἀρετῇ τε οἰκείᾳ καὶ τῇ ἐς ἀλλήλους αἰδοῖ
θαρσεῖν ἐν τοῖς κινδύνοις εἰώθασι Πέρσαι. <milestone unit="section" n="14" />
ὁρῶν
δὲ ὑμᾶς διαλογιζομένους τί δήποτε οὐ συνειθισμένον
Ῥωμαίοις πρότερον ἄνευ θορύβων τε καὶ ἀταξίας
εἰς μάχην ἰέναι, οἱ δὲ ξὺν κόσμῳ τινὶ ἔναγχος
οὐδαμόθεν σφίσι προσήκοντι Πέρσας ἐπιόντας
ὑπέστησαν, τοῦδε εἵνεκα παραίνεσιν ποιεῖσθαί τινα
εἰς ὑμᾶς ἔγνωκα, ὅπως μὴ δόξῃ οὐκ ἀληθεῖ χρωμένοις
ὑμῖν σφαλῆναι συμβαίη. <milestone unit="section" n="15" />
μὴ γὰρ οἴεσθε
Ῥωμαίους ἀμείνους τὰ πολέμια ἐκ τοῦ αἰφνιδίου
γενέσθαι μηδὲ ἀρετῆς τι ἢ ἐμπειρίας κεκτῆσθαι
<pb id="v.1.p.118" />
πλέον, ἀλλὰ καὶ δειλοὺς αὐτοὺς γεγονέναι
μᾶλλον ἢ τὰ πρότερα ὄντες ἐτύγχανον: οἵ γε
οὕτω Πέρσας δεδίασιν ὥστε οὐδὲ τάφρου χωρὶς ἐς
τὴν φάλαγγα καθίστασθαι τετολμήκασιν. <milestone unit="section" n="16" />
οὐδὲ ξὺν
ταύτῃ μάχης τινὸς ἦρξαν, ἀλλ̓ ἐπεὶ ἐς χεῖρας
αὐτοῖς οὐδαμῶς ἤλθομεν, ἄσμενοί τε καὶ κρεῖσσον
ἐλπίδος τὰ πράγματα σφίσι κεχωρηκέναι οἰόμενοι
ἐπὶ τὸ τεῖχος ἐχώρησαν. <milestone unit="section" n="17" />
διὸ δὴ αὐτοῖς οὐδὲ ξυντεταράχθαι
τετύχηκεν, οὔπω εἰς κίνδυνον πολέμου
ἐλθοῦσιν. ἢν δέ γε ἡ μάχη ἐκ χειρὸς γένηται,
ὀρρωδία τε αὐτοὺς καὶ ἀπειρία περιλαβοῦσαι ἐς
ἀκοσμίαν τὴν συνήθη, ὡς τὸ εἰκός, καταστήσουσι.
<milestone unit="section" n="18" />
τὰ μὲν οὖν τῶν πολεμίων τοιαῦτά ἐστιν: ὑμᾶς δέ,
ὦ ἄνδρες Πέρσαι, τοῦ βασιλέων βασιλέως ἡ κρίσις
εἰσίτω. <milestone unit="section" n="19" />
ἢν γὰρ μὴ ἐπαξίως τῆς Περσῶν ἀρετῆς
ἐν τῷ παρόντι ἀνδραγαθίζοισθε, κόλασις ὑμᾶς οὐκ
<milestone unit="section" n="20" />
εὐκλεὴς περιστήσεται.</q> οὕτω μὲν Μιρράνης παρακελευσάμενος
ἐπὶ τοὺς πολεμίους τὸ στράτευμα
ἦγε. Βελισάριος δὲ καὶ Ἑρμογένης πρὸ τοῦ περιβόλου
πάντας Ῥωμαίους ἀγείραντες παρεκελεύσαντο
ὧδε, <milestone unit="section" n="21" />
<q direct="unspecified">Ὡς μὲν οὐκ εἰσὶ παντάπασιν ἀνίκητοι
Πέρσαι οὐδὲ κρείσσους ἢ θνήσκειν ἐπίστασθε δή
που, μάχῃ τῇ προτέρᾳ σταθμώμενοι: ὡς δὲ τῇ τε
ἀνδρίᾳ καὶ σώματος ἰσχύϊ περιόντες αὐτῶν, μόνῳ
ἡττᾶσθε τῷ τοῖς ἄρχουσιν ἀπειθέστεροι εἶναι,
<milestone unit="section" n="22" />
οὐδεὶς ἂν ἀντείποι. ὅπερ ἐπανορθοῦν πόνῳ οὐδενὶ
ὑμῖν πάρεστι. τὰ μὲν γὰρ τῆς τύχης ἐναντιώματα
σπουδῇ ἐπανορθοῦσθαι οὐδαμῶς πέφυκε, γνώμη δὲ
<pb id="v.1.p.120" />
τῶν οἰκείων κακῶν ῥᾳδίως ἂν ἀνθρώπῳ ἰατρὸς
γένοιτο: <milestone unit="section" n="23" />
ὥστε ἢν τῶν παραγγελλομένων κατακούειν
ᾖ βουλομένοις ὑμῖν, αὐτίκα δὴ ἀναδήσεσθε
τὸ τοῦ πολέμου κράτος. οἱ γὰρ οὐκ ἄλλῳ τῳ ἢ
τῷ ἡμετέρῳ ἀκόσμῳ θαρσοῦντες ἐφ̓ ἡμᾶς ἥκουσι.
<milestone unit="section" n="24" />
σφαλέντες δὲ καὶ νῦν τῆς τοιαύτης ἐλπίδος ὁμοίως
τῇ προλαβούσῃ ξυμβολῇ ἀπαλλάξουσι. καὶ τὸ
πλῆθος τῶν πολεμίων, ᾧ μάλιστα δεδίττονται,
<milestone unit="section" n="25" />
ὑμᾶς ὑπερφρονεῖν ἄξιον. τὸ γὰρ πεζὸν ἅπαν οὐδὲν
ἄλλο ἢ ὅμιλός ἐστιν ἀγροίκων οἰκτρῶν, οἳ ἐς τὴν
παράταξιν ἐπ̓ ἄλλῳ οὐδενὶ ἔρχονται ἢ τεῖχός τε
διορύττειν καὶ τοὺς τεθνεῶτας σκυλεύειν καὶ
τἄλλα τοῖς στρατιώταις ὑπηρετεῖν. <milestone unit="section" n="26" />
διὸ δὴ ὅπλα
μὲν οἷς ἂν καὶ τοὺς ἐναντίους ἐνοχλοῖεν οὐδαμῆ
ἔχουσι, τοὺς δὲ θυρεοὺς τοιούτους τὸ μέγεθος προβέβληνται
μόνον ὅπως αὐτοὶ πρὸς τῶν πολεμίων
ἥκιστα βάλλωνται. <milestone unit="section" n="27" />
οὐκοῦν ἄνδρες ἀγαθοὶ ἐν τῷδε
τῷ κινδύνῳ γενόμενοι οὐκ ἐν τῷ παρόντι μόνον
Πέρσας νικήσετε, ἀλλὰ καὶ τῆς ἀπονοίας κολάσετε,
ὡς μήποτε αὖθις εἰς γῆν τὴν Ῥωμαίων στρατεύσονται.</q>
<milestone unit="section" n="28" />
Ταύτην Βελισάριός τε καὶ Ἑρμογένης τὴν
παραίνεσιν ποιησάμενοι, ἐπειδὴ Πέρσας ὁδῷ ἰόντας
ἐπὶ σφᾶς εἶδον, τρόπῳ τῷ προτέρῳ κατὰ
τάχος τοὺς στρατιώτας διέταξαν. <milestone unit="section" n="29" />
καὶ οἱ βάρβαροι
παῤ αὐτοὺς ἥκοντες μετωπηδὸν ἔστησαν.
οὐχ ἅπαντας μέντοι Πέρσας ὁ Μιρράνης ἀντίους
τοῖς πολεμίοις, ἀλλὰ τοὺς ἡμίσεις ἔστησε, τοὺς δὲ
ἄλλους ὄπισθεν μένειν εἴασεν. <milestone unit="section" n="30" />
οἳ δὴ τοὺς μαχομένους
ἐκδεχόμενοι ἔμελλον ἀκμῆτες ἐπιθήσεσθαι
<pb id="v.1.p.122" />
τοῖς ἐναντίοις, ὅπως ἀεὶ ἐκ περιτροπῆς ἅπαντες
μάχωνται. <milestone unit="section" n="31" />
μόνον δὲ τὸν τῶν ἀθανάτων λεγομένων
λόχον ἡσυχῆ μένειν, ἕως αὐτὸς σημήνῃ, ἐκέλευεν.
<milestone unit="section" n="32" />
αὐτός τε κατὰ μέσον τοῦ μετώπου ταξάμενος,
Πιτυάξην μὲν τοῖς ἐν δεξιᾷ, Βαρεσμανᾶν δὲ
τοῖς ἐς τὸ ἀριστερὸν κέρας ἐπέστησεν. οὕτω μὲν
ἀμφότεροι ἐτετάχατο. Φάρας δὲ Βελισαρίῳ τε καὶ
Ἑρμογένει παραστὰς εἶπεν, <milestone unit="section" n="33" />
<q direct="unspecified">Οὐδέν μοι δοκῶ ἐνταῦθα
ξὺν τοῖς Ἐρούλοις μένων τοὺς πολεμίους
ἐργάσασθαι μέγα: ἢν δὲ κρυπτόμενοι ἐς τὸ κάταντες
τοῦτο, εἶτα, ἐπειδὰν ἐν τῷ ἔργῳ γένωνται
Πέρσαι, διὰ τοῦδε τοῦ λόφου ἀναβαίνοντες ἐκ τοῦ
αἰφνιδίου κατὰ νώτου αὐτῶν ἴωμεν ὄπισθεν βάλλοντες,
τὰ ἀνήκεστα αὐτούς, ὡς τὸ εἰκός, δράσομεν.</q>
ὁ μὲν ταῦτα εἶπε, καὶ ἐπεὶ τοὺς ἀμφὶ
Βελισάριον ἤρεσκε, κατὰ ταῦτα ἐποίει.
<milestone unit="section" n="34" />
Μάχης δὲ ἄχρι ἐς ἡμέραν μέσην οὐδέτεροι
ἦρχον. ἐπειδὴ δὲ τάχιστα ἡ μεσημβρία παρῴχηκεν,
ἔργου οἱ βάρβαροι εἴχοντο, τοῦδε εἵνεκα ἐς
τοῦτον τῆς ἡμέρας τὸν καιρὸν τὴν ξυμβολὴν ἀποθέμενοι,
ὅτι δὴ αὐτοὶ μὲν σιτίοις ἐς δείλην ὀψίαν
χρῆσθαι μόνον εἰώθασι, Ῥωμαῖοι δὲ πρὸ τῆς
μεσημβρίας, ὥστε οὔποτε ᾤοντο αὐτοὺς ὁμοίως
ἀνθέξειν, ἢν πεινῶσιν ἐπιθῶνται. <milestone unit="section" n="35" />
τὰ μὲν οὖν
πρῶτα τοξεύμασιν ἐχρῶντο ἐς ἀλλήλους ἑκάτεροι,
καί τινα τὰ βέλη τῷ πλήθει ἀχλὺν ἐπὶ πλεῖστον
ἐποίει, ἔκ τε ἀμφοτέρων πολλοὶ ἔπιπτον, πολλῷ
δὲ συχνότερα τὰ τῶν βαρβάρων βέλη ἐφέρετο.
<milestone unit="section" n="36" />
ἐν περιτροπῇ γὰρ ἀεὶ ἀκμῆτες ἐμάχοντο, αἴσθησιν
τοῦ ποιουμένου τοῖς πολεμίοις ὡς ἤκιστα
παρεχόμενοι, οὐ μέντοι οὐδὲ ὣς Ῥωμαῖοι τὸ ἔλασσον
<pb id="v.1.p.124" />
εἶχον. πνεῦμα γὰρ ἐνθένδε ἐπίφορον ἐπὶ
τοὺς βαρβάρους ἐπιπεσὸν οὐ λίαν αὐτῶν τὰ
τοξεύματα ἐνεργεῖν εἴα. <milestone unit="section" n="37" />
ἐπεὶ δὲ ἅπαντα ἑκατέρους
τὰ βέλη ἤδη ἐπιλελοίπει, τοῖς τε δόρασιν
ἐς ἀλλήλους ἐχρῶντο καὶ ἡ μάχη ἔτι μᾶλλον ἐκ
χειρὸς ἐγεγόνει. Ῥωμαίων δὲ κέρας τὸ ἀριστερὸν
μάλιστα ἔκαμνε. <milestone unit="section" n="38" />
Καδισηνοὶ γάρ, οἳ ταύτῃ
ξὺν τῷ Πιτυάξῃ ἐμάχοντο, πολλοὶ ἐπιβεβοηθηκότες
ἐξαπιναίως ἐτρέψαντό τε τοὺς πολεμίους
καὶ φεύγουσιν ἐγκείμενοι ἰσχυρότατα συχνοὺς
ἔκτεινον. <milestone unit="section" n="39" />
ὃ δὴ κατιδόντες οἱ ξὺν τῷ Σουνίκᾳ
τε καὶ Ἀϊγάν, δρόμῳ πολλῷ ἐπ̓ αὐτοὺς ᾔεσαν.
πρῶτοι δὲ οἱ τριακόσιοι ξὺν τῷ Φάρᾳ Ἔρουλοι
ἐξ ὑψηλοῦ κατὰ νώτου τῶν πολεμίων γενόμενοι,
ἔργα θαυμαστὰ ἔς τε τοὺς ἄλλους καὶ τοὺς
Καδισηνοὺς ἐπεδείκνυντο. <milestone unit="section" n="40" />
οἳ δὴ ἐπεὶ καὶ τοὺς
ἀμφὶ τὸν Σουνίκαν πλαγίους ἤδη ἀνιόντας ἐπ̓
αὐτοὺς εἶδον, ἐς φυγὴν ὥρμηντο. <milestone unit="section" n="41" />
τῆς δὲ τροπῆς
λαμπρᾶς γενομένης, ἐπειδὴ ἀλλήλοις ξυνέμιξαν
οἱ ταύτῃ Ῥωμαῖοι, γέγονε φόνος τῶν βαρβάρων
πολύς. <milestone unit="section" n="42" />
καὶ αὐτῶν κατὰ κέρας τὸ δεξιὸν οὐχ
ἥσσους ἢ τρισχίλιοι ἐν τούτῳ τῷ πόνῳ ἀπέθανον,
οἱ δὲ λοιποὶ ἐς τὴν φάλαγγα μόλις καταφυγόντες
ἐσώθησαν. <milestone unit="section" n="43" />
Ῥωμαῖοί τε οὐκέτι ἐδίωκον, ἀλλ̓ ἐν
τῇ παρατάξει ἑκάτεροι ἔστησαν ἀντίοι ἀλλήλοις.
ταῦτα μὲν οὖν ἐφέρετο τῇδε.
<milestone unit="section" n="44" />
Μιρράνης δὲ ἄλλους τε πολλοὺς καὶ τοὺς
ἀθανάτους λεγομένους ἅπαντας ἐς μέρος τὸ ἀριστερὸν
λάθρα ἔπεμψεν. οὓς δὴ κατιδόντες
Βελισάριός τε καὶ Ἑρμογένης, τοὺς ἀμφὶ Σουνίκαν
τε καὶ Ἀϊγὰν ἑξακοσίους ἐς γωνίαν τὴν ἐν
δεξιᾷ ἐκέλευον ἰέναι, οὗ δὴ οἱ ξὺν τῷ Σίμμᾳ τε
<pb id="v.1.p.126" />
καὶ Ἀσκὰν ἵσταντο, καὶ αὐτῶν ὄπισθεν τῶν
Βελισαρίῳ ἑπομένων πολλοὺς ἔστησαν. <milestone unit="section" n="45" />
Πέρσαι
μὲν οὖν οἳ κέρας τὸ ἀριστερὸν εἶχον Βαρεσμανᾶ
ἡγουμένου σφίσι ξὺν τοῖς ἀθανάτοις ἐς τοὺς κατ̓
αὐτοὺς Ῥωμαίους δρόμῳ ἐσέβαλλον. οἱ δὲ οὐχ
ὑποστάντες τὴν ἔφοδον ἐς φυγὴν ὥρμηντο. <milestone unit="section" n="46" />
τότε
δὴ οἵ τε ἐν τῇ γωνίᾳ Ῥωμαῖοι καὶ ὅσοι αὐτῶν
ὄπισθεν ἦσαν, σπουδῇ πολλῇ ἐπὶ τοὺς διώκοντας
ᾔεσαν. <milestone unit="section" n="47" />
ἅτε δὲ τοῖς βαρβάροις ἐγκάρσιοι
ἰόντες, διεῖλον αὐτῶν δίχα τὸ στράτευμα, καὶ
τοὺς μὲν πλείστους ἐν δεξιᾷ εἶχον, τινὰς δὲ καὶ
ἐγκαταλειφθέντας ἐν ἀριστερᾷ ἐποιήσαντο. ἐν
τοῖς καὶ τὸν τοῦ Βαρεσμανᾶ τὸ σημεῖον φέροντα
ξυνέπεσεν εἶναι, ὃν δὴ ὁ Σουνίκας τῷ δόρατι
ἐπελθὼν παίει. <milestone unit="section" n="48" />
ἤδη τε Πέρσαι οἱ ἐν τοῖς πρώτοις
διώκοντες, αἰσθόμενοι οὗ ἦσαν κακοῦ, στρέψαντές
τε τὰ νῶτα καὶ τὴν δίωξιν καταπαύσαντες
ἐπ̓ αὐτοὺς ᾔεσαν, καὶ ἀπ̓ αὐτοῦ ἀμφίβολοι
πρὸς τῶν πολεμίων ἐγίνοντο. <milestone unit="section" n="49" />
ξυνέντες
γὰρ τῶν ποιουμένων οἱ φεύγοντες ἀνέστρεφον
αὖθις. οἵ τε γοῦν ἄλλοι Πέρσαι καὶ ὁ τῶν
ἀθανάτων λόχος, κεκλιμένον τε τὸ σημεῖον
ἰδόντες καὶ ἐς τὸ ἔδαφος καθειμένον, ἐπὶ τοὺς
ἐκείνῃ Ῥωμαίους ξὺν τῷ Βαρεσμανᾷ ὥρμησαν.
<milestone unit="section" n="50" />
Ῥωμαῖοι δὲ ὑπηντίαζον. καὶ πρῶτος Σουνίκας
τὸν Βαρεσμανᾶν ἔκτεινέ τε καὶ ἐκ τοῦ ἵππου ἐς
τὸ ἔδαφος ἔρριψε. καὶ ἀπ̓ αὐτοῦ ἐς δέος μέγα
οἱ βάρβαροι ἐμπεπτωκότες ἀλκῆς μὲν οὐκέτι
ἐμέμνηντο, ἀκοσμίᾳ δὲ πολλῇ ἐχόμενοι ἔφευγον.
<milestone unit="section" n="51" />
καὶ αὐτῶν Ῥωμαῖοι κύκλωσίν τινα ποιησάμενοι
πεντακισχιλίους μάλιστα ἔκτειναν. οὕτω τε τὰ
<pb id="v.1.p.128" />
στρατόπεδα παντάπασιν ἐκινήθη ἑκάτερα, Περσῶν
μὲν ἐς ὑπαγωγήν, Ῥωμαίων δὲ ἐς τὴν δίωξιν. <milestone unit="section" n="52" />
ἐν
τούτῳ τῷ πόνῳ ὅσοι δὴ πεζοὶ ἐν τῷ Περσῶν
στρατεύματι ἦσαν, ῥίψαντές τε τοὺς θυρεοὺς καὶ
καταλαμβανόμενοι κόσμῳ οὐδενὶ πρὸς τῶν πολεμίων
ἐκτείνοντο. Ῥωμαίων μέντοι ἡ δίωξις
δἰ ὀλίγου ἐγένετο. <milestone unit="section" n="53" />
Βελισάριος γὰρ καὶ Ἑρμογένης
περαιτέρω ἰέναι οὐδαμῆ εἴων, δείσαντες μή
τινι ἀνάγκῃ Πέρσαι ὑποστραφέντες τρέψωνται
αὐτοὺς οὐδενὶ λόγῳ διώκοντας, ἱκανόν τε αὐτοῖς
κατεφαίνετο τὴν νίκην ἀκραιφνῆ διασώσασθαι.
<milestone unit="section" n="54" />
μακροῦ γὰρ χρόνου Ῥωμαίων τῇ μάχῃ ἐκείνῃ τῇ
ἡμέρᾳ ἡσσήθησαν Πέρσαι. οὕτω μὲν ἀπ̓ ἀλλήλων
ἑκάτεροι διεκρίθησαν. <milestone unit="section" n="55" />
Πέρσαι δὲ οὐκέτι μάχην
ἐκ τοῦ εὐθέος ἐς Ῥωμαίους διενεγκεῖν ἤθελον.
ἐγένοντο μέντοι ἀμφοτέροις τινὲς ἐξ ἐπιδρομῆς
ἔφοδοι, ἐν αἷς οὐκ ἔλασσον Ῥωμαῖοι ἔσχον. τὰ
μὲν οὖν στρατόπεδα ἐν Μεσοποταμίᾳ τῇδε ἐφέρετο.
</p></div2>

<div2 type="chapter" n="15" org="uniform" sample="complete"><p><milestone unit="section" n="1" />
Καβάδης δὲ ἄλλο στράτευμα ἐς Ἀρμενίαν τὴν
Ῥωμαίων κατήκοον ἔπεμψε. τὸ δὲ στράτευμα
τοῦτο Περσαρμενίων τε καὶ Σουνιτῶν ἦσαν, οἳ δὴ
Ἀλανοῖς εἰσιν ὅμοροι. Οὖννοί τε αὐτοῖς οἱ
Σάβειροι καλούμενοι τρισχίλιοι ξυνῆσαν, μαχιμώτατον
ἔθνος. <milestone unit="section" n="2" />
στρατηγὸς δὲ Μερμερόης, Πέρσης
ἀνήρ, ἅπασιν ἐφειστήκει. οἵπερ ἐπειδὴ Θεοδοσιουπόλεως
τριῶν ἡμερῶν ὁδῷ διεῖχον, ἐνστρατοπεδευσάμενοί
τε ἔμενον ἐν Περσαρμενίων τῇ
<pb id="v.1.p.130" />
χώρᾳ καὶ τὰ ἐς τὴν ἐσβολὴν ἐξηρτύοντο. <milestone unit="section" n="3" />
ἐτύγχανε
δὲ Ἀρμενίας μὲν στρατηγὸς Δωρόθεος ὤν,
ἀνὴρ ξυνετός τε καὶ πολέμων πολλῶν ἔμπειρος.
Σίττας δὲ ἀρχὴν μὲν τὴν στρατηγίδα ἐν Βυζαντίῳ
εἶχε, παντὶ δὲ τῷ ἐν Ἀρμενίοις στρατῷ
ἐφειστήκει. <milestone unit="section" n="4" />
οἳ δὴ στράτευμα πολεμίων γνόντες
ἐν Περσαρμενίοις ἀγείρεσθαι, δορυφόρους δύο
εὐθὺς ἔπεμψαν ἐφ̓ ᾧ διασκοπήσαντες ἅπασαν
σφίσι τῶν πολεμίων τὴν δύναμιν ἐσαγγείλωσιν.
<milestone unit="section" n="5" />
ἄμφω τε ἐν τῷ στρατοπέδῳ τῶν βαρβάρων γενόμενοι
καὶ ἅπαντα ἐς τὸ ἀκριβὲς κατανοήσαντες
ἀπηλλάσσοντο. <milestone unit="section" n="6" />
ὁδῷ τε ἰόντες ἔς τι τῶν ἐκείνῃ
χωρίων Οὔννοις πολεμίοις ἀπροσδόκητοι ἐντυγχάνουσιν.
ὑφ̓ ὧν ἅτερος μέν, Δάγαρις ὄνομα,
δεθεὶς ἐζωγρήθη, ὁ δὲ δὴ ἄλλος φυγεῖν τε ἴσχυσε
καὶ τοῖς στρατηγοῖς τὸν πάντα λόγον ἀπήγγειλεν.
<milestone unit="section" n="7" />
οἱ δὲ ἅπαν τὸ στράτευμα ἐξοπλίσαντες, τῶν
πολεμίων τῷ στρατοπέδῳ ἐκ τοῦ αἰφνιδίου ἐπέστησαν.
<milestone unit="section" n="8" />
οἵ τε βάρβαροι τῷ ἀπροσδοκήτῳ καταπλαγέντες
οὐκέτι ἐς ἀλκὴν ἔβλεπον, ἀλλ̓ ἔφευγον
ὡς ἕκαστός πη ἐδύνατο. ἐνταῦθα Ῥωμαῖοι κτείναντές
τε συχνοὺς καὶ τὸ στρατόπεδον ληισάμενοι
αὐτίκα δὴ ὀπίσω ἀπήλαυνον.
<milestone unit="section" n="9" />
Μερμερόης τε ξύμπασαν ἀγείρας τὴν στρατιὰν
οὐ πολλῷ ὕστερον ἐς γῆν τὴν Ῥωμαίων ἐσέβαλλε,
καὶ καταλαμβάνουσι τοὺς πολεμίους ἀμφὶ
Σάταλαν πόλιν. οὗ δὴ ἐνστρατοπεδευσάμενοι ἐν
χωρίῳ Ὀκτάβῃ ἡσύχαζον, ὅπερ τῆς πόλεως ἕξ τε
καὶ πεντήκοντα σταδίους ἀπέχει. <milestone unit="section" n="10" />
Σίττας μὲν οὖν
χιλίους ἐπαγαγόμενος ὄπισθεν τῶν τινος λόφων
ἐκρύπτετο, οἷοι πολλοὶ Σάταλαν τὴν πόλιν ἐν
<pb id="v.1.p.132" />
πεδίῳ κειμένην κυκλοῦσι. <milestone unit="section" n="11" />
Δωρόθεον δὲ ξὺν τῷ
ἄλλῳ στρατῷ ἐντὸς τοῦ περιβόλου ἐκέλευε μένειν,
ἐπεὶ ἐν τῷ ὁμαλῷ τοὺς πολεμίους ὑφίστασθαι
οἷοί τε εἶναι οὐδαμῆ ᾤοντο, οὐχ ἧσσον ἢ τρισμυρίους
ὄντας, αὐτοὶ μόλις ἐς τὸ ἥμισυ ἐξικνούμενοι.
<milestone unit="section" n="12" />
τῇ δὲ ἐπιούσῃ ἡμέρᾳ οἱ βάρβαροι ἄγχιστα τοῦ
περιβόλου γενόμενοι, κύκλωσιν αὐτοῦ ποιεῖσθαί
τινα ἐν σπουδῇ εἶχον. ἄφνω δὲ κατιδόντες τοὺς
ἀμφὶ Σίτταν ἐξ ὑψηλοῦ ἤδη ἐπ̓ αὐτοὺς καταβαίνοντας,
καὶ αὐτῶν ξυμμετρεῖσθαι τὸ πλῆθος
ἥκιστα ἔχοντες, ἅτε κονιορτοῦ ὥρᾳ θέρους πολλοῦ
ἐγκειμένου, πολλῷ τε πλείους ᾤοντο εἶναι καὶ
τῆς κυκλώσεως κατὰ τάχος ἀφέμενοι ἐς ὀλίγον
τινὰ χῶρον αὑτοὺς ξυναγαγεῖν ἠπείγοντο. <milestone unit="section" n="13" />
φθάσαντες
δὲ Ῥωμαῖοι καὶ διελόντες σφᾶς αὐτοὺς ἐς
ξυμμορίας δύο ἀναχωροῦσιν ἐκ τοῦ περιβόλου
ἐπέθεντο, ὅπερ ἐπειδὴ ἅπας εἶδεν ὁ Ῥωμαίων
στρατός, ἐθάρσησάν τε καὶ δρόμῳ πολλῷ ἐκ τοῦ
περιβόλου ξυρρέοντες ἐπὶ τοὺς ἐναντίους ἐχώρησαν.
<milestone unit="section" n="14" />
μέσους δὲ αὐτοὺς καταστησάμενοι εἰς φυγὴν
ἔτρεψαν. πλήθει μέντοι, ὥσπερ ἐρρήθη, τῶν πολεμίων
οἱ βάρβαροι ὑπεραίροντες ἔτι ἀντεῖχον, ἥ τε
μάχη καρτερὰ ἐγεγόνει καὶ ἐκ χειρὸς ἦν. <milestone unit="section" n="15" />
ἀγχιστρόφους
δὲ τὰς διώξεις ἐποιοῦντο ἐς ἀλλήλους
ἑκάτεροι, ἐπεὶ ἱππεῖς ἅπαντες ἦσαν. ἐνταῦθα
Φλωρέντιος Θρᾷξ, καταλόγου ἱππικοῦ ἄρχων, εἰς
μέσους ὁρμήσας τοὺς πολεμίους καὶ αὐτῶν τὸ
στρατηγικὸν σημεῖον ἁρπάσας, ἐπικλίνας τε αὐτὸ
<pb id="v.1.p.134" />
ὡς μάλιστα, ὀπίσω ἀπήλαυνε. <milestone unit="section" n="16" />
καὶ αὐτὸς μὲν
καταληφθείς τε καὶ κρεουργηθεὶς αὐτοῦ ἔπεσε, τῆς
δὲ νίκης Ῥωμαίοις αἰτιώτατος γέγονεν. ἐπεὶ γὰρ
τὸ σημεῖον οἱ βάρβαροι οὐκέτι ἑώρων, ἐς ἀκοσμίαν
τε πολλὴν καὶ ὀρρωδίαν ἐμπεπτωκότες ὑπεχώρησάν
τε καὶ γενόμενοι ἐν τῷ στρατοπέδῳ ἡσύχαζον,
<milestone unit="section" n="17" />
πολλοὺς ἐν τῇ μάχῃ ἀποβαλόντες. τῇ τε ὑστεραίᾳ
ἐπ̓ οἴκου ἅπαντες ἀνεχώρησαν οὐδενὸς
σφίσιν ἐπισπομένου, ἐπεὶ μέγα τε καὶ λόγου
πολλοῦ ἄξιον ἐφαίνετο εἶναι τῷ Ῥωμαίων στρατῷ
βαρβάρους τοσούτους τὸ πλῆθος ἔν τε τῇ σφετέρᾳ
χώρᾳ ἐκεῖνα πεπονθέναι ἅπερ μοι ὀλίγῳ ἔμπροσθεν
εἴρηται, καὶ ἐς τὴν πολεμίαν ἐμβεβληκότας
ἀπράκτους τε καὶ οὕτω πρὸς τῶν ἐλασσόνων
ἡσσημένους ἀπαλλαγῆναι.
<milestone unit="section" n="18" />
Τότε καὶ Περσῶν χωρία ἐν Περσαρμενίοις Ῥωμαῖοι
ἔσχον, φρούριόν τε τὸ Βῶλον καὶ τὸ Φαράγγιον
καλούμενον, ὅθεν δὴ τὸν χρυσὸν Πέρσαι
ὀρύσσοντες βασιλεῖ φέρουσιν. <milestone unit="section" n="19" />
ἐτύγχανον δὲ καὶ
ὀλίγῳ πρότερον καταστρεψάμενοι τὸ Τζανικὸν
ἔθνος, οἳ ἐν γῇ τῇ Ῥωμαίων αὐτόνομοι ἐκ παλαιοῦ
ἵδρυντο: ἅπερ αὐτίκα ὅντινα ἐπράχθη τρόπον λελέξεται.
<milestone unit="section" n="20" />
Ἐκ τῶν Ἀρμενίας χωρίων ἐς Περσαρμενίαν
ἰόντι ἐν δεξιᾷ μὲν ὁ Ταῦρός ἐστιν, ἔς τε
Ἰβηρίαν καὶ τὰ ἐκείνῃ ἔθνη διήκων, ὥσπερ μοι
ὀλίγῳ ἔμπροσθεν εἴρηται, ἐν ἀριστερᾷ δὲ κατάντης
μὲν ἐπὶ πλεῖστον ἀεὶ προϊοῦσα ἡ ὁδὸς γίνεται,
καὶ ὄρη ἀποκρέμαται λίαν ἀπότομα νεφέλαις τε
καὶ χιόσι κεκαλυμμένα τὸν πάντα αἰῶνα, <milestone unit="section" n="21" />
ἔνθεν
<pb id="v.1.p.136" />
ἐξιὼν ποταμὸς Φᾶσις φέρεται ἐς γῆν τὴν Κολχίδα.
ταύτῃ τὸ ἐξ ἀρχῆς βάρβαροι, τὸ Τζανικὸν
ἔθνος, οὐδενὸς κατήκοοι ᾤκηντο, Σάνοι ἐν τοῖς
ἄνω χρόνοις καλούμενοι, λῃστείαις μὲν χρώμενοι
ἐς τοὺς περιοίκους Ῥωμαίους, δίαιταν δὲ σκληρὰν
ὑπερφυῶς ἔχοντες καὶ τοῖς φωρίοις ἀεὶ ἀποζῶντες:
οὐ γάρ τι ἐς βρῶσιν αὐτοῖς ἀγαθὸν ἡ γῆ ἔφερε.
<milestone unit="section" n="22" />
διὸ δὴ αὐτοῖς χρυσίον τακτὸν ἀνὰ πᾶν ἔτος ὁ
Ῥωμαίων βασιλεὺς ἔπεμπεν, ἐφ̓ ᾧ δὴ μήποτε
ληίσονται τὰ ἐκείνῃ χωρία. <milestone unit="section" n="23" />
οἱ δὲ καὶ ὅρκους
τοὺς σφίσι πατρίους ὑπὲρ τούτων ὀμνύντες καὶ
τὰ ὀμωμοσμένα ἐν ἀλογίᾳ ποιούμενοι ἀπροσδόκητοί
τε ἐμπίπτοντες ἐκ τοῦ ἐπὶ πλεῖστον ἐκακούργουν
οὐκ Ἀρμενίους μόνον, ἀλλὰ καὶ τοὺς αὐτῶν
ἐχομένους Ῥωμαίους μέχρι ἐς θάλασσαν, δἰ
ὀλίγου τε τὴν ἔφοδον πεποιημένοι εὐθὺς ἐπ̓ οἴκου
ἀπεκομίζοντο. <milestone unit="section" n="24" />
καὶ Ῥωμαίων ἴσως ἐντυχόντες
στρατῷ ἡσσῶντο μὲν τῇ μάχῃ, ἁλώσιμοι δὲ παντάπασιν
οὐκ ἐγίνοντο χωρίων ἰσχύϊ. μάχῃ τοίνυν
ὁ Σίττας αὐτοὺς πρὸ τοῦδε τοῦ πολέμου νικήσας,
ἐπαγωγά τε πολλὰ ἐς αὐτοὺς εἰπών τε καὶ πράξας,
<milestone unit="section" n="25" />
προσποιήσασθαι παντελῶς ἴσχυσε. τήν τε
γὰρ δίαιταν ἐπὶ τὸ ἡμερώτερον μεταβαλόντες ἐς
καταλόγους αὑτοὺς Ῥωμαϊκοὺς ἐσεγράψαντο, καὶ
τὸ λοιπὸν ξὺν τῷ ἄλλῳ Ῥωμαίων στρατῷ ἐπὶ
τοὺς πολεμίους ἐξίασι. τήν τε δόξαν ἐπὶ τὸ εὐσεβέστερον
μετέθεντο, ἅπαντες Χριστιανοὶ γεγενημένοι.
τὰ μὲν οὖν ἀμφὶ τοῖς Τζάνοις ταύτῃ πη ἔσχεν.
<pb id="v.1.p.138" />
<milestone unit="section" n="26" />
῾Υπερβάντι δὲ τὰ αὐτῶν ὅρια φάραγξ ἐστὶ
βαθεῖά τε καὶ λίαν κρημνώδης, μέχρι ἐς τὰ Καυκάσια
ὄρη διήκουσα. ἐνταῦθα χωρία τε πολυανθρωπότατά
ἐστι καὶ ἄμπελός τε καὶ ἡ ἄλλη
ὀπώρα διαρκῶς φύεται. <milestone unit="section" n="27" />
καὶ μέχρι μὲν ἐς τριῶν
ἡμερῶν ὁδὸν μάλιστα Ῥωμαίοις ἡ φάραγξ αὕτη
ὑποτελὴς τυγχάνει οὖσα, τὸ δὲ ἐνθένδε οἱ Περσαρμενίων
ὅροι ἐκδέχονται, οὗ δὴ καὶ τὸ τοῦ
χρυσοῦ μέταλλόν ἐστιν ὅπερ Καβάδου δόντος
ἐπετρόπευε τῶν τις ἐπιχωρίων Συμεώνης ὄνομα.
<milestone unit="section" n="28" />
οὗτος ὁ Συμεώνης, ἐπειδὴ ἀμφοτέρους ἐς τὸν
πόλεμον ἀκμάζοντας εἶδε, Καβάδην τῆς τῶν χρημάτων
προσόδου ἀποστερεῖν ἔγνω. <milestone unit="section" n="29" />
διὸ δὴ αὑτόν
τε καὶ τὸ Φαράγγιον Ῥωμαίοις ἐνδοὺς οὐδετέροις
τὸν ἐκ τοῦ μετάλλου χρυσὸν ἀποφέρειν ἠξίου.
<milestone unit="section" n="30" />
Ῥωμαῖοι μὲν γὰρ οὐδὲν ἔπραττον, ἀποχρῆν
σφίσιν ἡγούμενοι ἀπολωλέναι τοῖς πολεμίοις τὴν
ἐνθένδε φοράν, Πέρσαι δὲ οὐχ οἷοί τε ἦσαν ἀκόντων
Ῥωμαίων τοὺς ταύτῃ ᾠκημένους ἀντιστατούσης
τῆς δυσχωρίας βιάζεσθαι.
<milestone unit="section" n="31" />
Ὑπὸ δὲ τοὺς αὐτοὺς χρόνους Ναρσῆς τε καὶ
Ἀράτιος, οἳ Βελισαρίῳ καὶ Σίττᾳ ἐν Περσαρμενίων
τῇ χώρᾳ κατ̓ ἀρχὰς τοῦδε τοῦ πολέμου
ἐς χεῖρας ἦλθον, ὥσπερ ἔμπροσθέν μοι δεδήλωται,
ξὺν τῇ μητρὶ αὐτόμολοι ἐς Ῥωμαίους
ἧκον, καὶ αὐτοὺς Ναρσῆς ὁ βασιλέως ταμίας
ἐδέξατο ῾Περσαρμένιος γὰρ καὶ αὐτὸς γένος
ἐτύγχανἐ χρήμασί τε αὐτοὺς δωρεῖται μεγάλοις.
<milestone unit="section" n="32" />
ὅπερ ἐπειδὴ Ἰσαάκης, ὁ νεώτατος αὐτῶν ἀδελφός,
ἔμαθε, Ῥωμαίοις λάθρα ἐς λόγους ἐλθὼν
Βῶλον αὐτοῖς τὸ φρούριον, ἄγχιστά πη ὂν τῶν
<pb id="v.1.p.140" />
Θεοδοσιουπόλεως ὁρίων, παρέδωκε. <milestone unit="section" n="33" />
στρατιώτας
γὰρ ἐγγύς πη ἐπέστελλε κρύπτεσθαι, οὓς δὴ τῷ
φρουρίῳ νύκτωρ ἐδέξατο, μίαν αὐτοῖς λάθρα
ἀνακλίνας πυλίδα: οὕτω τε καὶ αὐτὸς ἐς Βυζάντιον ἦλθεν.
</p></div2>

<div2 type="chapter" n="16" org="uniform" sample="complete"><p><milestone unit="section" n="1" />
Οὕτω μὲν Ῥωμαίοις τὰ πράγματα εἶχε. Πέρσαι
δὲ πρὸς Βελισαρίου ἐν Δάρας ἡσσημένοι τῇ
μάχῃ οὐδ̓ ὣς ἐνθένδε ἀναχωρεῖν ἔγνωσαν, ἕως
Ῥουφῖνος, ἐπεὶ ἐς ὄψιν τὴν Καβάδου ἦλθεν,
ἔλεξεν ὧδε, <q direct="unspecified">Ἔπεμψέ με, ὦ βασιλεῦ, ὁ σὸς
ἀδελφὸς μέμψιν δικαίαν μεμφόμενος, ὅτι δὴ
Πέρσαι ἀπ̓ οὐδεμιᾶς αἰτίας ἐς γῆν τὴν αὐτοῦ
ἐν ὅπλοις ἦλθον. <milestone unit="section" n="2" />
καίτοι βασιλεῖ μεγάλῳ τε
καὶ ἐς τόσον ξυνέσεως ἥκοντι ἐκ πολέμου εἰρήνην
πρυτανεῦσαι μᾶλλον ἂν πρέποι ἢ τῶν πραγμάτων
εὖ καθεστώτων ταραχὴν οὐ δέον αὑτῷ
τε καὶ τοῖς πέλας προστρίβεσθαι. <milestone unit="section" n="3" />
οἷς δὴ καὶ
αὐτὸς εὔελπις ὢν ἐνθάδε ἀφῖγμαι, ὅπως τὸ
λοιπὸν ἀμφοτέροις τὰ ἐκ τῆς εἰρήνης ἀγαθὰ
εἴη.</q> Ῥουφῖνος μὲν τοσαῦτα εἶπε. <milestone unit="section" n="4" />
Καβάδης
δὲ ἀμείβεται ὧδε, <q direct="unspecified">Ὦ παῖ Σιλβανοῦ, μηδαμῶς
ἀντιστρέφειν τὰς αἰτίας πειρῶ, πάντων ἐξεπιστάμενος
μάλιστα ταραχῆς ἁπάσης αἰτιωτάτους
γεγονέναι τοὺς Ῥωμαίους ὑμᾶς. πύλας γὰρ τὰς
Κασπίας ἡμεῖς ἔσχομεν ἐπὶ τῷ Περσῶν τε καὶ
Ῥωμαίων ἀγαθῷ, βιασάμενοι τοὺς ἐκείνῃ βαρβάρους,
ἐπεὶ Ἀναστάσιος ὁ Ῥωμαίων αὐτοκράτωρ,
ὥς που καὶ αὐτὸς οἶσθα, παρὸν αὐτὰς
<pb id="v.1.p.142" />
χρήμασιν ὠνεῖσθαι, οὐκ ἤθελεν, ὅπως μὴ στράτευμα
εἰς πάντα τὸν αἰῶνα ἐνταῦθα ἔχων χρήματα
μεγάλα ὑπὲρ ἀμφοτέρων προΐεσθαι ἀναγκάζηται.
<milestone unit="section" n="5" />
ἐξ ἐκείνου τε ἡμεῖς στρατιὰν τοσαύτην
τὸ πλῆθος ἐνταῦθα καταστησάμενοι καὶ ἐς τὸν
παρόντα χρόνον ἐκτρέφοντες δεδώκαμεν ὑμῖν τό
γε κατὰ τοὺς ἐκείνῃ βαρβάρους μέρος ἀδῄωτον
τὴν χώραν οἰκεῖν, ξὺν. πολλῇ ἀπραγμοσύνῃ τὰ
ὑμέτερα αὐτῶν ἔχουσιν. <milestone unit="section" n="6" />
ὥσπερ δὲ οὐχ ἱκανὸν
ὑμῖν τοῦτό γε, καὶ πόλιν μεγάλην Δάρας ἐπιτείχισμα
Πέρσαις πεποίησθε, καίπερ διαρρήδην ἐν
ταῖς σπονδαῖς ἀπειρημένον ἅσπερ Ἀνατόλιος
πρὸς Πέρσας ἔθετο: καὶ ἀπ̓ αὐτοῦ δυοῖν στρατοπέδοιν
ἀνάγκη πόνοις τε καὶ δαπάνῃ κεκακῶσθαι
τὰ Περσῶν πράγματα, τὸ μέν, ὅπως μὴ
Μασσαγέται τὴν ἀμφοτέρων γῆν ἄγειν τε καὶ
φέρειν ἀδεῶς δύνωνται, τὸ δέ, ὅπως ἂν τὰς
ὑμετέρας ἐπιδρομὰς ἀναστέλλοιμεν. <milestone unit="section" n="7" />
ὑπὲρ ὧν
ἔναγχος μεμφομένων ἡμῶν, δυοῖν τε τὸ ἕτερον
ἀξιούντων παῤ ὑμῶν γίγνεσθαι, ἢ ἐξ ἀμφοτέρων
τὸν ἐς πύλας τὰς Κασπίας στρατὸν στέλλεσθαι,
ἢ πόλιν Δάρας καταλύεσθαι, τῶν μὲν λεγομένων
τὴν μάθησιν οὐ προσίεσθε, κακῷ δὲ μείζονι
κρατύνασθαι τὴν ἐς Πέρσας ἐπιβουλὴν ἔγνωτε,
εἴ τι μεμνήμεθα τῆς ἐν Μίνδουος οἰκοδομίας: καὶ
νῦν δὲ Ῥωμαίοις ἑλετὰ μὲν τὰ τῆς εἰρήνης, αἱρετὰ
δὲ τὰ ὅπλα, ἢ τὰ δίκαια πρὸς ἡμᾶς τιθεμένοις, ἢ
ἀπ̓ ἐναντίας αὐτῶν ἰοῦσιν. <milestone unit="section" n="8" />
οὐ γὰρ τὰ ὅπλα
καταθήσουσι πρότερον Πέρσαι, πρὶν δὴ αὐτοῖς
Ῥωμαῖοι ἢ τὰς πύλας δικαίως τε καὶ ὀρθῶς
ξυμφυλάξουσιν, ἢ πόλιν Δάρας καταλύσουσι.</q>
<pb id="v.1.p.144" />
<milestone unit="section" n="9" />
τοσαῦτα Καβάδης εἰπὼν τὸν πρεσβευτὴν ἀπεπέμψατο,
παραδηλώσας ὥς οἱ βουλομένῳ εἴη
χρήματά τε πρὸς Ῥωμαίων λαβεῖν καὶ τὰς τοῦ
πολέμου καταλύειν αἰτίας. <milestone unit="section" n="10" />
ἅπερ Ῥουφῖνος ἐς
Βυζάντιον ἥκων βασιλεῖ ἤγγειλεν. οὗ δὴ οὐ
πολλῷ ὕστερον καὶ Ἑρμογένης ἀφίκετο, καὶ ὁ
χειμὼν ἔληγε, καὶ τέταρτον ἔτος ἐτελεύτα Ἰουστινιανῷ
βασιλεῖ τὴν αὐτοκράτορα ἀρχὴν ἔχοντι.
</p></div2>

<div2 type="chapter" n="17" org="uniform" sample="complete"><p><milestone unit="section" n="1" />
Ἅμα δὲ ἦρι ἀρχομένῳ στράτευμα Περσῶν
Ἀζαρέθου ἡγουμένου ἐσέβαλεν ἐς Ῥωμαίων τὴν
γῆν. ἦσαν δὲ πεντακισχίλιοί τε καὶ μύριοι,
ἱππεῖς ἅπαντες. καὶ αὐτοῖς Ἀλαμούνδαρος ὁ
Σακκίκης ξυνῆν, πάμπολύν τινα ὅμιλον Σαρακηνῶν
ἔχων. <milestone unit="section" n="2" />
αὕτη τε Πέρσαις ἡ ἐσβολὴ οὐ
καθάπερ εἰώθει ἐγένετο: οὐ γὰρ ἐς τὴν Μεσοποταμίαν
ἐσέβαλλον ὥσπερ τὰ πρότερα, ἀλλ̓
ἐς τὴν πάλαι μὲν Κομμαγηνήν, τανῦν δὲ καλουμένην
Εὐφρατησίαν, ὅθεν δὴ οὐ πώποτε Πέρσαι
πρότερον, ὅσα γε ἡμᾶς εἰδέναι, ἐπὶ Ῥωμαίους
ἐστράτευσαν. <milestone unit="section" n="3" />
ὅτου δὲ ἕνεκα Μεσοποταμία τε
ἡ χώρα ἐκλήθη καὶ οἱ Πέρσαι τῆς ἐς ταύτην
ἐφόδου ἀπέσχοντο ἐρῶν ἔρχομαι.
<milestone unit="section" n="4" />
Ὄρος οὐ λίαν ἀπότομον ἐν Ἀρμενίοις ἐστί,
Θεοδοσιουπόλεως μὲν δύο καὶ τεσσαράκοντα
σταδίοις διέχον, τετραμμένον δὲ αὐτῆς πρὸς
βορρᾶν ἄνεμον. καὶ πηγαὶ δύο ἐνθένδε ἐξίασι,
ποταμοὺς δύο ποιοῦσαι αὐτίκα, Εὐφράτην μὲν
ἡ ἐν δεξιᾷ, ἡ δὲ δὴ ἑτέρα Τίγρην ὄνομα. <milestone unit="section" n="5" />
τούτοιν
<pb id="v.1.p.146" />
ἅτερος μέν, ὁ Τίγρης, οὔτε περιόδοις τισὶ χρώμενος
οὔτε ὑδάτων ὅτι μὴ ὀλίγων οἱ ἐπιγινομένων,
<milestone unit="section" n="6" />
εὐθὺ Ἀμίδης πόλεως κάτεισι. καὶ αὐτῆς
ἐς τὰ πρὸς βορρᾶν ἄνεμον προϊὼν χωρεῖ ἐς τῶν
Ἀσσυρίων τὴν χώραν. ὁ δὲ δὴ Εὐφράτης φέρεται
μὲν κατ̓ ἀρχὰς ἐπί τινα χῶρον ὀλίγον, εὐθὺς δὲ
προϊὼν ἀφανίζεται, οὐχ ὑπόγειος μέντοι γινόμενος,
ἀλλά τί οἱ ξυμβαῖνον θαυμάσιον οἶον: ὑπὲρ γὰρ
τοῦ ὕδατος τέλμα ἐπὶ πλεῖστον βαθὺ γίνεται,
<milestone unit="section" n="7" />
μῆκος μὲν ὅσον ἐπὶ σταδίους πεντήκοντα, εὖρος
δὲ εἴκοσι: καὶ καλάμων φύεται πολύ τι χρῆμα
ἐν τῷ πηλῷ τούτῳ. <milestone unit="section" n="8" />
ἐς τόσον δὲ σκληρός τις ὁ
χοῦς ἐνταῦθά ἐστιν ὥστε τοῖς ἐντυγχάνουσιν
οὐδὲν ἄλλο δοκεῖν ἢ ἤπειρον εἶναι. ἐπ̓ αὐτῷ
τοίνυν ξυμβαίνει οὐδὲν δεδιότας πεζούς τε καὶ
ἱππέας πορεύεσθαι. <milestone unit="section" n="9" />
καὶ μὴν καὶ ἅμαξαι παρίασιν
ἐνθένδε πολλαὶ ἡμέρᾳ ἑκάστῃ, ἀλλ̓ οὐδὲν
τὸ παράπαν ἰσχύουσι κινεῖν τι ἢ ἐξελέγχειν τοῦ
τέλματος. <milestone unit="section" n="10" />
καίουσι δὲ τοὺς καλάμους οἱ ἐπιχώριοι
ἀνὰ πᾶν ἔτος, τοῦ μὴ τὰς ὁδοὺς πρὸς
αὐτῶν εἴργεσθαι, καί ποτε πνεύματος ἐνταῦθα
ἐξαισίου ἐπιπεσόντος μέχρι ἐς τὰ τῶν ῥιζῶν
ἔσχατα τὸ πῦρ ἐξικνεῖσθαι τετύχηκε, καὶ τὸ
ὕδωρ ἐν χωρίῳ ὀλίγῳ φανῆναι: <milestone unit="section" n="11" />
χρόνου δὲ ὁ
χοῦς αὖθις οὐ πολλοῦ ξυμφυεὶς ἀπέδωκε τῷ
χωρίῳ τὸ σχῆμα ἐφ̓ οὗπερ τὸ πρότερον ἦν.
ἐνθένδε τε ὁ ποταμὸς πρόεισιν ἐς τὴν Κελεσηνὴν
καλουμένην χώραν, οὗ δὴ τὸ ἐν Ταύροις τῆς Ἀρτέμιδος
ἱερὸν ἦν, ἔνθεν λέγουσι τὴν Ἀγαμέμνονος
Ἰφιγένειαν ξύν τε Ὀρέστῃ καὶ Πυλάδῃ φυγεῖν τὸ
τῆς Ἀρτέμιδος ἄγαλμα φέρουσαν. <milestone unit="section" n="12" />
ὁ γὰρ ἄλλος
νεώς, ὃς δὴ καὶ ἐς ἐμέ ἐστιν ἐν πόλει Κομάνῃ,
<pb id="v.1.p.148" />
οὐχ ὁ ἐν Ταύροις ἐστίν. ἀλλ̓ ὅπως ἐγένετο ἐγὼ δηλώσω.
<milestone unit="section" n="13" />
Ἐπειδὴ ἐκ Ταύρων Ὀρέστης ξὺν τῇ ἀδελφῇ
ἀπιὼν ᾤχετο, ξυνέπεσεν αὐτῷ νοσῆσαι τὸ σῶμα.
καὶ ἀμφὶ τῇ νόσῳ πυνθανομένῳ χρῆσαι τὸ μαντεῖόν
φασιν οὐ πρότερον λωφήσειν αὐτῷ τὸ
κακόν, πρὶν τῇ Ἀρτέμιδι ναὸν δείμασθαι ἐν χώρῳ
τοιούτῳ οἷον δὴ τὸν ἐν Ταύροις ξυμβαίνει εἶναι,
ἐνταῦθά τε ἀποκείρασθαι τὴν αὑτοῦ κόμην καὶ
αὐτῇ ὁμωνύμως καλέσαι τὴν πόλιν. <milestone unit="section" n="14" />
διὸ δὴ
Ὀρέστην περιιόντα τὰ ἐκείνῃ χωρία ἐν Πόντῳ
γενέσθαι, κατιδεῖν τε ὄρος ὃ δὴ ἐνταῦθα ἀπότομον
ἀπεκρέματο, ἔρρει τε ἔνερθεν παρὰ τὰς τοῦ
ὄρους ἐσχατιὰς ῾̣̣̓ποταμὸς Ἶρις. <milestone unit="section" n="15" />
ὑποτοπήσαντα
οὖν τὸν Ὀρέστην τότε τοῦτόν οἱ τὸν χῶρον δηλοῦν
τὸ μαντεῖον, πόλιν τε ἐνταῦθα λόγου ἀξίαν
καὶ τὸν τῆς Ἀρτέμιδος νεὼν δείμασθαι, τήν τε
κόμην ἀποθριξάμενον ὁμωνύμως αὐτῇ καλέσαι
τὴν πόλιν ἣ δὴ Κόμανα καὶ ἐς ἐμὲ ὀνομάζεται.
<milestone unit="section" n="16" />
τούτων τε Ὀρέστῃ ἐξειργασμένων οὐδέν τι ἧσσον,
εἰ μὴ καὶ μᾶλλον, τὴν νόσον ἀκμάζειν. αἰσθόμενον
δὲ τὸν ἄνθρωπον ὡς οὐκ ἐπιτηδείως ταῦτα
τῷ μαντείῳ ποιοίη, ἅπαντα αὖθις περιιόντα διασκοπεῖσθαι
καὶ χῶρόν τινα ἐν Καππαδόκαις εὑρεῖν
τῷ ἐν Ταύροις τὰ μάλιστα ἐμφερέστατον.
<milestone unit="section" n="17" />
ὅνπερ καὶ ἐγὼ πολλάκις ἰδὼν ἠγάσθην τε
ὑπερφυῶς καί μοι ἐδόκουν ἐν Ταύροις εἶναι. τό
τε γὰρ ὄρος τοῦτο ἐκείνῳ ἀτεχνῶς ἔοικεν, ἐπεὶ
κἀνταῦθα ὁ Ταῦρός ἐστι, καὶ ὁ ποταμὸς Σάρος
τῷ ταύτῃ Εὐφράτῃ εἰκάζεται. <milestone unit="section" n="18" />
πόλιν τε οὖν
ἀξιοθέατον ᾠκοδομήσατο ἐνταῦθα Ὀρέστης καὶ
νεὼς δύο, τὸν ἕτερον μὲν τῇ Ἀρτέμιδι, τὸν δὲ
<pb id="v.1.p.150" />
ἄλλον τῇ ἀδελφῇ Ἰφιγενείᾳ, οὓς δὴ Χριστιανοὶ
ἱερὰ σφίσι πεποίηνται, τῆς οἰκοδομίας οὐδὲν τὸ
παράπαν μεταβαλόντες. <milestone unit="section" n="19" />
αὕτη καλεῖται καὶ νῦν
ἡ χρυσῆ Κόμανα, τῆς Ὀρέστου κόμης ἐπώνυμος
οὖσα, ἣν δὴ ἐκεῖνον ἐνταῦθά φασιν ἀποκειράμενον
διαφυγεῖν τὸ ἀρρώστημα. <milestone unit="section" n="20" />
τινὲς δὲ λέγουσιν
αὐτὸν οὐκ ἄλλην τινὰ νόσον ἢ τὴν μανίαν
ταύτην ἀποφυγεῖν, ἥπερ αὐτὸν ἔσχεν ἐπειδὴ τὴν
μητέρα τὴν ἑαυτοῦ ἔκτεινεν. ἐγὼ δὲ ἐπὶ τὸν
πρότερον λόγον ἐπάνειμι.
<milestone unit="section" n="21" />
Ἔκ τε γὰρ τῶν ἐν Ταύροις Ἀρμενίων καὶ
χώρας τῆς Κελεσηνῆς ποταμὸς Εὐφράτης ἐν δεξιᾷ
ῥέων γῆν τε πολλὴν περιβάλλεται, καὶ ποταμῶν
οἱ ἄλλων τε ἀναμιγνυμένων καὶ αὐτοῦ Ἀρσίνου
ὃς δὴ ἐκ τῶν Περσαρμενίων καλουμένων πολὺς
φέρεται, μέγας τε, ὡς τὸ εἰκός, γεγενημένος ἐς
τοὺς πάλαι μὲν Λευκοσύρους, νῦν δὲ Ἀρμενίους
μικροὺς καλουμένους χωρεῖ, ὧν δὴ πόλις πρώτη
Μελιτηνὴ λόγου πολλοῦ ἀξία ἐστί. <milestone unit="section" n="22" />
τὸ δὲ ἐντεῦθεν
τά τε Σαμόσατα παραρρεῖ καὶ τὴν Ἱεράπολιν
καὶ πάντα τὰ ἐκείνῃ χωρία μέχρι ἐς τῶν Ἀσσυρίων
τὴν γῆν, οὗ δὴ ἀλλήλοιν ἄμφω τὼ ποταμὼ
ἀναμιγνυμένω ἐς ὄνομα τὸ τοῦ Τίγρητος ἀποκέκρινται.
<milestone unit="section" n="23" />
χώρα γοῦν ἣ ἐκ Σαμοσάτων ἐκτὸς Εὐφράτου
ποταμοῦ ἐστι πάλαι μὲν Κομμαγηνὴ
ἐκλήθη, τανῦν δὲ τῷ ποταμῷ ἐστιν ἐπώνυμος. ἡ
δὲ τούτου ἐντός, ἣ δὴ αὐτοῦ τε μέση καὶ Τίγρητός
ἐστι, Μεσοποταμία, ὡς τὸ εἰκός, ὀνομάζεται: μοῖρα
μέντοι αὐτῆς οὐ τούτῳ μόνον τῷ ὀνόματι, ἀλλὰ
καὶ ἄλλοις τισὶν ἐπικαλεῖται. <milestone unit="section" n="24" />
ἥ τε γὰρ ἄχρις
Ἀμίδης πόλεως Ἀρμενία πρὸς ἐνίων ὠνόμασται,
Ἔδεσσά τε ξὺν τοῖς ἀμφ̓ αὐτὴν χωρίοις Ὀσροηνὴ
<pb id="v.1.p.152" />
τοῦ Ὀσρόου ἐπώνυμός ἐστιν, ἀνδρὸς ἐνταῦθα
βεβασιλευκότος ἐν τοῖς ἄνω χρόνοις ἡνίκα Πέρσαις
οἱ ταύτῃ ἄνθρωποι ἔνσπονδοι ἦσαν. <milestone unit="section" n="25" />
Πέρσαι
οὖν ἐπειδὴ πρὸς Ῥωμαίων Νίσιβίν τε πόλιν καὶ
ἄλλα ἄττα Μεσοποταμίας χωρία ἔλαβον, ἡνίκα
ἐπὶ Ῥωμαίους στρατεύειν ἔμελλον, χώραν μὲν τὴν
ἐκτὸς Εὐφράτου ποταμοῦ ἐν ὀλιγωρίᾳ ποιούμενοι,
ἐκ τοῦ ἐπὶ πλεῖστον ἄνυδρόν τε καὶ ἀνθρώπων
ἔρημον οὖσαν, ἐνταῦθα δὲ πόνῳ οὐδενὶ ἀγειρόμενοι,
ἅτε ἐν χώρᾳ οἰκείᾳ τε καὶ πολεμίᾳ τῇ οἰκουμένῃ
ἀγχοτάτω οὔσῃ, ἐνθένδε τὰς ἐσβολὰς ἀεὶ ἐποιοῦντο.
<milestone unit="section" n="26" />
Ἡνίκα δὲ ἡσσηθεὶς ὁ Μιρράνης τῇ μάχῃ καὶ
τοὺς πλείστους ἀποβαλὼν τῷ ἄλλῳ στρατῷ ἐς τὰ
Περσῶν ἤθη ἀφίκετο, ποινῆς ἔτυχε πρὸς βασιλέως
Καβάδου πικρᾶς. <milestone unit="section" n="27" />
κόσμον γὰρ ἀφείλετο
αὐτὸν ὃν δὴ ἀναδεῖσθαι τῶν ἐν τῇ κεφαλῇ τριχῶν
εἰώθει, ἔκ τε χρυσοῦ καὶ μαργάρων πεποιημένον.
ἀξίωμα δὲ τοῦτο ἐν Πέρσαις μέγα μετά γε τὴν
βασιλέως τιμήν. <milestone unit="section" n="28" />
ἐνταῦθα γὰρ οὔτε δακτυλίῳ
χρυσῷ οὔτε ζώνῃ οὔτε περόνῃ χρῆσθαι οὔτε ἄλλῳ
ὁτῳοῦν θέμις, ὅτι μὴ ἐκ βασιλέως ἀξιωθέντι.
<milestone unit="section" n="29" />
Καὶ τὸ λοιπὸν ὁ Καβάδης ἐν βουλῇ εἶχεν ὅντινα
τρόπον αὐτὸς ἐπὶ Ῥωμαίους στρατεύοι. Μιρράνου
γὰρ σφαλέντος οὕτως ὥσπερ ἐρρήθη, ἐπ̓ ἄλλῳ
οὐδενὶ τὸ θαρρεῖν εἶχε. <milestone unit="section" n="30" />
καί οἱ ἐπὶ πλεῖστον ἀπορουμένῳ
Ἀλαμούνδαρος ὁ τῶν Σαρακηνῶν βασιλεὺς
προσελθὼν εἶπεν <q direct="unspecified">Οὐ πάντα, ὦ δέσποτα,
<pb id="v.1.p.154" />
χρεών ἐστι πιστεύειν τῇ τύχῃ οὐδὲ τοὺς πολέμους
οἴεσθαι δεῖν κατορθοῦν ἅπαντας. οὐδὲ γὰρ εἰκὸς
τοῦτό γε οὐδὲ ἄλλως ἀνθρώπειον, ἀλλὰ καὶ ἀξύμφορος
αὕτη μάλιστα τοῖς αὐτῇ ἐχομένοις ἡ ἔννοιά
ἐστι. <milestone unit="section" n="31" />
τοὺς γὰρ ἅπαντα σφίσιν ἐλπίσαντας
τἀγαθὰ ἔσεσθαι σφαλέντας ποτέ, ἂν οὕτω τύχοι,
ἡ ἐλπὶς οὐ δέον ἡγησαμένη τοῦ προσήκοντος μᾶλλον
ἠνίασε. <milestone unit="section" n="32" />
διὸ δὴ οὐκ ἔχοντες ἀεὶ ἐπὶ τῇ τύχῃ
τὸ θαρρεῖν ἄνθρωποι οὐκ ἐκ τοῦ εὐθέος ἐς κίνδυνον
πολέμου καθίστανται, κἂν τῷ παντὶ τῶν πολεμίων
ὑπεραίρειν αὐχῶσιν, ἀλλ̓ ἀπάτῃ τε καὶ μηχαναῖς
τισι περιελθεῖν τοὺς ἐναντίους ἐν σπουδῇ ἔχουσιν.
<milestone unit="section" n="33" />
οἷς γὰρ ἐκ τοῦ ἀντιπάλου ὁ κίνδυνός ἐστιν οὐκ ἐν
βεβαίῳ τὰ τῆς νίκης χωρεῖ. νῦν οὖν μήτε οἷς
Μιρράνης ἠτύχησεν οὕτω περιώδυνος, ὦ βασιλέων
βασιλεῦ, γίνου, μήτε αὖθις ἀποπειράσασθαι βούλου
τῆς τύχης. <milestone unit="section" n="34" />
Μεσοποταμίας γὰρ καὶ τῆς
Ὀσροηνῆς καλουμένης χώρας, ἅτε τῶν σῶν ὁρίων
ἄγχιστα οὔσης, αἵ τε πόλεις ὀχυρώταταί εἰσι
πασῶν μάλιστα καὶ στρατιωτῶν πλῆθος οἷον οὐ
πώποτε πρότερον τανῦν ἔχουσιν, ὥστε ἡμῖν
αὐτόσε ἰοῦσιν οὐκ ἐν τῷ ἀσφαλεῖ τὰ τῆς ἀγωνίας
γενήσεται, ἐν μέντοι τῇ χώρᾳ, ἣ ἐκτὸς Εὐφράτου
ποταμοῦ τυγχάνει οὖσα, καὶ τῇ ταύτης ἐχομένῃ
Συρίᾳ οὔτε πόλεως ὀχύρωμα οὔτε στράτευμα
λόγου ἄξιόν ἐστι. <milestone unit="section" n="35" />
ταῦτα γὰρ πολλάκις πρὸς τῶν
ἐπὶ κατασκοπῇ ἐς ταύτας ἐσταλμένων Σαρακηνῶν
ἤκουσα. <milestone unit="section" n="36" />
ἔνθα δὴ καὶ πόλιν Ἀντιόχειαν εἶναί
φασι, πλούτῳ τε καὶ μεγέθει καὶ πολυανθρωπίᾳ
πρώτην πόλεων ἁπασῶν τῶν ἐν τοῖς ἑῴοις
Ῥωμαίοις οὖσαν: ἣ δὴ ἀφύλακτός τε καὶ στρατιωτῶν
ἔρημός ἐστιν. <milestone unit="section" n="37" />
οὐ γὰρ ἄλλου οὐδενὸς τῷ
<pb id="v.1.p.156" />
ταύτης δήμῳ ὅτι μὴ πανηγύρεών τε καὶ τρυφῆς
μέλει καὶ τῆς ἐν θεάτροις ἀεὶ πρὸς ἀλλήλους
φιλονεικίας. <milestone unit="section" n="38" />
ὥστε ἢν ἐκ τοῦ ἀπροσδοκήτου ἐπ̓
αὐτοὺς ἴωμεν, τήν τε πόλιν αἱρήσειν ἡμᾶς ἐξ ἐπιδρομῆς
οὐδὲν ἀπεικὸς καὶ μηδενὶ ἐντυχόντας πολεμίων
στρατῷ εἶτα ἐπανελθεῖν ἐς τὰ Περσῶν ἤθη,
οὔπω πεπυσμένων τὰ ξυμπεσόντα τῶν ἐν Μεσοποταμίᾳ
στρατιωτῶν. <milestone unit="section" n="39" />
ὕδατος δὲ ἢ ἄλλου του
τῶν ἐπιτηδείων ἀπορίας πέρι μηδέν σε εἰσίτω:
ἐγὼ γὰρ τῷ στρατῷ ἐξηγήσομαι ὅπη ἂν δοκῇ
ἄριστα εἶναι.</q>
<milestone unit="section" n="40" />
Ταῦτα ἀκούσας Καβάδης οὔτε ἀντιτείνειν οὔτε
ἀπιστεῖν εἶχεν. ἦν γὰρ Ἀλαμούνδαρος ξυνετώτατός
τε καὶ τῆς κατὰ πόλεμον ἐμπειρίας εὖ ἥκων,
Πέρσαις τε πιστὸς ἐς τὰ μάλιστα καὶ διαφερόντως
δραστήριος, ὃς δὴ ἐς πεντήκοντα ἐνιαυτῶν
χρόνον ἐς γόνυ ἐλθεῖν τὰ Ῥωμαίων ἐποίησε πράγματα.
<milestone unit="section" n="41" />
ἐκ γὰρ τῶν Αἰγύπτου ὁρίων ἀρξάμενος
καὶ μέχρι ἐς Μεσοποταμίαν ληιζόμενος τὰ ἐκείνῃ
χωρία, ἦγέ τε καὶ ἔφερεν ἐφεξῆς ἅπαντα, καίων
τε τὰς ἐν ποσὶν οἰκοδομίας καὶ τοὺς ἀνθρώπους
κατὰ πολλὰς ἀεὶ μυριάδας ἀνδραποδίζων, καὶ
αὐτῶν τοὺς μὲν πλείστους ἀποκτείνων οὐδενὶ
λόγῳ, τοὺς δὲ ἄλλους ἀποδιδόμενος χρημάτων
μεγάλων. <milestone unit="section" n="42" />
ἀπήντα δέ οἱ τῶν πάντων οὐδείς. οὐ
γάρ ποτε ἀνεπισκέπτως ἐποιεῖτο τὴν ἔφοδον, ἀλλ̓
οὕτως ἐξαπιναίως τε καὶ αὐτῷ ἐς τὰ μάλιστα
ἐπιτηδείως, ὥστε ὁ μὲν ἤδη ὡς τὰ πολλὰ ξὺν τῇ
λείᾳ πάσῃ ἀπιὼν ᾤχετο, οἱ δὲ στρατηγοί τε καὶ
στρατιῶται πυνθάνεσθαί τε τὰ ξυμπεσόντα καὶ
ἀγείρεσθαι ἐπ̓ αὐτὸν ἤρχοντο. <milestone unit="section" n="43" />
ἢν δέ που αὐτὸν
καὶ καταλαβεῖν τύχῃ τινὶ ἔσχον, ἀλλ̓ ἔτι ἀπαρασκεύοις
<pb id="v.1.p.158" />
τε οὖσι καὶ οὐ ξυντεταγμένοις ἐπιπεσὼν
τοῖς διώκουσιν ὁ βάρβαρος οὗτος ἔτρεπέ τε καὶ
διέφθειρεν οὐδενὶ πόνῳ, καὶ ποτε τοὺς διώκοντας
στρατιώτας ξὺν τοῖς ἄρχουσιν ἐζώγρησεν ἅπαντας.
<milestone unit="section" n="44" />
Τιμόστρατος δὲ ἦν ὁ Ῥουφίνου ἀδελφὸς καὶ
Ἰωάννης ὁ τοῦ Λουκᾶ παῖς, οὓς δὴ ἀπέδοτο ὕστερον,
πλοῦτον αὐτῶν οὐ φαῦλον οὐδὲ τὸν τυχόντα
περιβαλλόμενος. <milestone unit="section" n="45" />
καὶ τὸ ξύμπαν εἰπεῖν χαλεπώτατός
τε καὶ δεινότατος οὗτος ἀνὴρ γέγονε Ῥωμαίοις
πολέμιος πάντων μάλιστα. αἴτιον δὲ ἦν
ὅτι Ἀλαμούνδαρος μὲν βασιλέως ἀξίωμα ἔχων
ἁπάντων μόνος τῶν ἐν Πέρσαις Σαρακηνῶν ἦρχε,
παντί τε τῷ στρατῷ οἷός τε ἦν ἀεὶ τὴν ἔφοδον
ποιεῖσθαι ὅπη βούλοιτο τῆς Ῥωμαίων ἀρχῆς:
<milestone unit="section" n="46" />
οὐδεὶς δὲ οὔτε Ῥωμαίων στρατιωτῶν ἄρχων, οὓς
δοῦκας καλοῦσιν, οὔτε Σαρακηνῶν τῶν Ῥωμαίοις
ἐνσπόνδων ἡγούμενος, οἳ φύλαρχοι ἐπικαλοῦνται,
ξὺν τοῖς ἑπομένοις Ἀλαμουνδάρῳ ἀντιτάξασθαι
ἱκανῶς εἶχεν: ἐν χώρᾳ γὰρ ἑκάστῃ τοῖς πολεμίοις
οὐκ ἀξιόμαχοι ἐτετάχατο. <milestone unit="section" n="47" />
διὸ δὴ βασιλεὺς Ἰουστινιανὸς
φυλαῖς ὅτι πλείσταις Ἀρέθαν τὸν
Γαβαλᾶ παῖδα ἐπέστησεν, ὃς τῶν ἐν Ἀραβίοις
Σαρακηνῶν ἦρχεν, ἀξίωμα βασιλέως αὐτῷ περιθέμενος,
οὐ πρότερον τοῦτο ἔν γε Ῥωμαίοις
γεγονὸς πώποτε. <milestone unit="section" n="48" />
Ἀλαμούνδαρος μέντοι οὐδέν τι
ἧσσον, εἰ μὴ καὶ μᾶλλον, τὰ Ῥωμαίων πράγματα
ἔφθειρεν, Ἀρέθα ἐν πάσῃ ἐφόδῳ τε καὶ ἀγωνίᾳ ἢ
ἀτυχοῦντος ὡς μάλιστα ἢ καταπροδιδόντος ὡς
τάχιστα. οὐ γάρ πω σαφές τι ἀμφ̓ αὐτῷ ἴσμεν.
ταύτῃ τε ξυνέβη Ἀλαμουνδάρῳ, οὐδενός οἱ ἀντιστατοῦντος,
ἐπὶ μήκιστον τὴν ἑῴαν ληίζεσθαι
πᾶσαν, ἐπεὶ καὶ μακροβιώτατος ἀτεχνῶς γέγονε.
<pb id="v.1.p.160" />
</p></div2>

<div2 type="chapter" n="18" org="uniform" sample="complete"><p><milestone unit="section" n="1" />
Τούτου οὖν τότε τοῦ ἀνδρὸς τῇ ὑποθήκῃ ἡσθεὶς
Καβάδης ἄνδρας πεντακισχιλίους τε καὶ μυρίους
ἀπολεξάμενος Ἀζαρέθην αὐτοῖς ἄνδρα Πέρσην
ἐπέστησε διαφερόντως ἀγαθὸν τὰ πολέμια, καὶ
σφίσιν Ἀλαμούνδαρον τῆς πορείας ἐξηγεῖσθαι
ἐκέλευεν. <milestone unit="section" n="2" />
οἱ δὲ τὸν Εὐφράτην ποταμὸν διαβάντες
ἐν Ἀσσυρίοις, γῆν τε πορευθέντες τινὰ ἔρημον
ἀνθρώπων, ἄφνω ἐς τῶν Κομμαγηνῶν καλουμένων
τὴν χώραν παρὰ δόξαν ἐσέβαλλον. <milestone unit="section" n="3" />
αὕτη τε πρώτη
ἐνθένδε Περσῶν ἐσβολὴ ἐς γῆν τὴν Ῥωμαίων ἐγένετο,
ὅσα γε ἡμᾶς ἀκοῇ ἢ τρόπῳ τῳ ἄλλῳ ἐπίστασθαι,
καὶ πάντας Ῥωμαίους τῷ ἀπροσδοκήτῳ
κατέπληξεν. <milestone unit="section" n="4" />
ἃ δὴ ἐπεὶ Βελισάριος ἔμαθε, τὰ μὲν
πρῶτα διηπορεῖτο, μετὰ δὲ βοηθεῖν κατὰ τάχος
ἔγνω. φυλακήν τε αὐτάρκη ἐν πόλει ἑκάστῃ
καταστησάμενος, ὅπως μὴ Καβάδης τε καὶ
στράτευμα τῶν πολεμίων ἄλλο ἐνταῦθα ἰόντες
ἀφύλακτα τὸ παράπαν εὑρήσουσι τὰ ἐπὶ Μεσοποταμίας
χωρία, αὐτὸς τῷ ἄλλῳ στρατῷ ὑπηντίαζεν,
Εὐφράτην τε ποταμὸν διαβάντες σπουδῇ
πολλῇ πρόσω ἐχώρουν. <milestone unit="section" n="5" />
ὁ μὲν οὖν Ῥωμαίων
στρατὸς ἐς δισμυρίους μάλιστα πεζούς τε καὶ
ἱππέας ξυνῄει, καὶ αὐτῶν Ἴσαυροι οὐχ ἧσσον ἢ
δισχίλιοι ἦσαν. <milestone unit="section" n="6" />
ἄρχοντες δὲ ἱππέων μὲν ἅπαντες
ἦσαν οἳ τὰ πρότερα τὴν ἐν Δάρας μάχην πρός τε
Πέρσας καὶ Μιρράνην διήνεγκαν, πεζῶν δὲ τῶν
τις δορυφόρων Ἰουστινιανοῦ βασιλέως, Πέτρος
ὄνομα. <milestone unit="section" n="7" />
τοῖς μέντοι Ἰσαύροις Λογγῖνός τε καὶ
Στεφανάκιος ἐφειστήκεσαν. ἐνταῦθα δὲ καὶ Ἀρέθας
<pb id="v.1.p.162" />
αὐτοῖς ξὺν τῷ Σαρακηνῶν στρατεύματι ἦλθεν.
<milestone unit="section" n="8" />
ἐπεί τε ἐς Χαλκίδα πόλιν ἀφίκοντο, ἐνστρατοπεδευσάμενοι
αὐτοῦ ἔμενον, ἐπεὶ τοὺς πολεμίους
ἐν χωρίῳ Γαββουλῶν εἶναι ἐπύθοντο, δέκα καὶ
ἑκατὸν σταδίοις Χαλκίδος διέχοντι. <milestone unit="section" n="9" />
ὃ δὴ γνόντες
Ἀλαμούνδαρός τε καὶ Ἀζαρέθης τόν τε κίνδυνον
κατορρωδήσαντες, ἐπίπροσθεν οὐκέτι ἐχώρουν,
ἀλλ̓ ἐπ̓ οἴκου αὐτίκα δὴ ἀποχωρεῖν ἔγνωσαν.
αὐτοί τε γοῦν Εὐφράτην ποταμὸν ἐν ἀριστερᾷ
ἔχοντες ὀπίσω ἀπήλαυνον καὶ ὁ Ῥωμαίων στρατὸς
ὄπισθεν εἵπετο. <milestone unit="section" n="10" />
ἔν τε τῷ χώρῳ οὗ δὴ οἱ βάρβαροι
ἐς νύκτα ἑκάστην ηὐλίζοντο, ἀεὶ Ῥωμαῖοι τῇ
ἐπιγινομένῃ νυκτὶ ἔμενον. <milestone unit="section" n="11" />
Βελισάριος γὰρ ἐξεπίτηδες
ὁδόν τινα πλείω πορεύεσθαι τὸ στράτευμα
οὐδαμῆ εἴα, ἐπεί οἱ οὐκ ἦν βουλομένῳ τοῖς πολεμίοις
ἐς χεῖρας ἰέναι, ἀλλ̓ ἀποχρῆν ᾤετο σφίσι
Πέρσας τε καὶ Ἀλαμούνδαρον ἐς γῆν τὴν Ῥωμαίων
ἐσβεβληκότας, εἶτα ἐνθένδε οὕτω δὴ ἀποκεχωρηκότας,
<milestone unit="section" n="12" />
ἀπράκτους εἰς τὰ οἰκεῖα κομίζεσθαι. διὸ
δὴ ἅπαντες αὐτῷ λάθρα ἐλοιδοροῦντο, ἄρχοντές
τε καὶ στρατιῶται, ἐκάκιζε μέντοι αὐτὸν ἐς ὄψιν οὐδείς.
<milestone unit="section" n="13" />
Τελευτῶντες δὲ Πέρσαι μὲν ἐν τῇ τοῦ Εὐφράτου
ἠϊόνι ηὐλίσαντο ἣ δὴ πόλεως Καλλινίκου
ἀντιπέρας ἐστίν. ἐνθένδε γὰρ διὰ χώρας πρὸς
οὐδενὸς ἀνθρώπων οἰκουμένης πορεύεσθαι ἔμελλον,
οὕτω τε τῆς Ῥωμαίων γῆς ἀπαλλάσσεσθαι.
<milestone unit="section" n="14" />
οὐ γὰρ ἔτι διενοοῦντο ἰέναι ὥσπερ τὰ πρότερα,
τῆς τοῦ ποταμοῦ ὄχθης ἐχόμενοι. Ῥωμαῖοι δὲ διανυκτερεύσαντες
ἐν πόλει Σούρων ἐνθένδε τε ἐξαναστάντες,
καταλαμβάνουσι συσκευαζομένους ἤδη
ἐς τὴν ἄφοδον τοὺς πολεμίους. <milestone unit="section" n="15" />
ἑορτὴ δὲ ἡ Πασχαλία
<pb id="v.1.p.164" />
ἐπέκειτο ἡμέρᾳ ἐπιγενησομένη τῇ ὑστεραίᾳ,
ἣν δὴ σέβονται Χριστιανοὶ πασῶν μάλιστα,
ἡμέρᾳ τε τῇ ταύτης προτέρᾳ σιτίων τε καὶ ποτοῦ
ἀπεχόμενοι οὐ διημερεύειν νενομίκασι μόνον, ἀλλὰ
καὶ πόρρω που νήστεις τῶν νυκτῶν ἰέναι. <milestone unit="section" n="16" />
τότε
οὖν ἅπαντας Βελισάριος ὀργῶντας ἐπὶ τοὺς πολεμίους
ὁρῶν, ταύτης τε ἀποστῆσαι τῆς γνώμης
ἐθέλων ῾ταῦτα γάρ οἱ καὶ Ἑρμογένης ἐγίνωσκεν
ἄρτι ἐπὶ πρεσβείᾳ ἐκ βασιλέως ἥκων̓ τοὺς παραγενομένους
ἅπαντας ξυγκαλέσας ἔλεξε τοιάδε
<q direct="unspecified">Ποῖ φέρεσθε, <milestone unit="section" n="17" />
ἄνδρες Ῥωμαῖοι, ἢ τί πεπονθότες
κίνδυνον αἱρεῖσθαι ὑμῖν αὐτοῖς οὐκ ἀναγκαῖον
βουλεύεσθε; μίαν εἶναι νίκην ἀκίβδηλον οἴονται
ἄνθρωποι τὸ μηδὲν δεινὸν πρὸς τῶν πολεμίων
παθεῖν, ὅπερ ἡμῖν ἔν γε τῷ παρόντι δέδωκεν ἥ τε
τύχη καὶ ἡμῶν τὸ κατὰ τῶν ἐναντίων δέος. <milestone unit="section" n="18" />
οὐκοῦν
<del status="unremarkable">ἤ</del> ἀπόνασθαι τῶν παρόντων ἀγαθῶν ἄμεινον ἢ
παρελθόντα ταῦτα ζητεῖν. Πέρσαι γὰρ πολλαῖς
μὲν ἐλπίσιν ἠγμένοι ἐπὶ Ῥωμαίους ἐστράτευσαν,
πάντων δὲ τανῦν ἐκπεπτωκότες ἐς φυγὴν ὥρμηνται.
<milestone unit="section" n="19" />
ὥστε ἢν οὐχ ἑκόντας αὐτοὺς μεταβάλλεσθαι μὲν
τῆς ἐς τὴν ὑπαγωγὴν γνώμης, ἐς χεῖρας δὲ ἰέναι
ἡμῖν αὐτοῖς ἀναγκάσωμεν, νενικηκότες μὲν πλέον
τὸ παράπαν οὐδὲν ἕξομεν. <milestone unit="section" n="20" />
τί γὰρ ἄν τις τόν γε
φεύγοντα τρέποι; σφαλέντες δὲ ἴσως τῆς τε ὑπαρχούσης
στερησόμεθα νίκης, οὐ πρὸς τῶν πολεμίων
ἀφαιρεθέντες, ἀλλ̓ αὐτοὶ ταύτην προέμενοι, καὶ
τῇ βασιλέως γῇ τὸ τοῖς πολεμίοις ἐκκεῖσθαι τῶν
<pb id="v.1.p.166" />
ἀμυνομένων χωρὶς τὸ λοιπὸν δώσομεν. <milestone unit="section" n="21" />
καίτοι καὶ
τοῦτο ἐνθυμεῖσθαι ὑμᾶς ἄξιον, ὡς τῶν ἀναγκαίων,
οὐ τῶν αὐθαιρέτων κινδύνων ξυναίρεσθαι ὁ θεὸς
ἀεὶ τοῖς ἀνθρώποις φιλεῖ. <milestone unit="section" n="22" />
χωρὶς δὲ τούτων τοῖς
μὲν οὐκ ἔχουσιν ἂν ὅπη τραπεῖεν ἀνδραγαθίζεσθαι
οὐχ ἑκουσίοις ξυμβήσεται, ἡμῖν δὲ πολλὰ τὰ
ἐναντιώματα ἐς τὴν ξυμβολὴν τετύχηκεν εἶναι:
<milestone unit="section" n="23" />
πεζῇ τε γὰρ βαδίζοντες πολλοὶ ἥκουσι καὶ
νήστεις ἅπαντες τυγχάνομεν ὄντες. ἀφίημι γὰρ
λέγειν ὥς τινες οὔπω καὶ νῦν πάρεισι.</q> Βελισάριος
μὲν τοσαῦτα εἶπεν.
<milestone unit="section" n="24" />
Ὁ δὲ στρατὸς ἐς αὐτὸν ὕβριζον οὐ σιγῇ τινι
οὐδὲ ἐν παραβύστῳ, ἀλλ̓ αὐτῷ ἐς ὄψιν ξὺν
κραυγῇ ἥκοντες μαλθακόν τε καὶ τῆς προθυμίας
διαλυτὴν ἐκάλουν, ὃ δὴ καὶ τῶν ἀρχόντων τινὲς
ξὺν τοῖς στρατιώταις ἡμάρτανον, ταύτῃ τὸ εὔτολμον
ἐνδεικνύμενοι. <milestone unit="section" n="25" />
καὶ αὐτῶν τῷ ἀναισχύντῳ
καταπλαγεὶς Βελισάριος ἀντιστρέψας τὴν παραίνεσιν
ἐγκελευομένῳ τε ἤδη ἐπὶ τοὺς πολεμίους
ἐῴκει καὶ διατάσσοντι ἐς παράταξιν, ἔφασκέ τε
ὡς οὐκ εἰδείη μὲν αὐτῶν τὴν ἐς τὸ μάχεσθαι προθυμίαν
τὰ πρότερα, νῦν δὲ θαρσεῖν τε καὶ ξὺν
ἐλπίδι τῇ ἀμείνονι ἐπὶ τοὺς πολεμίους ἰέναι.
<milestone unit="section" n="26" />
καὶ τὴν φάλαγγα μετωπηδὸν ποιησάμενος διέταξεν
ὧδε. ἐς κέρας μὲν τὸ ἀριστερὸν πρὸς τῷ
ποταμῷ τοὺς πεζοὺς ἅπαντας ἔστησεν, ἐς δὲ τὸ
δεξιόν, ᾗ δὴ ὁ χῶρος ἀνάντης ἦν, Ἀρέθαν τε καὶ
τοὺς ξὺν αὐτῷ Σαρακηνοὺς ἅπαντας, αὐτὸς δὲ ξὺν
τοῖς ἱππεῦσι κατὰ μέσον εἱστήκει. οὕτω μὲν
Ῥωμαῖοι ἐτάξαντο. <milestone unit="section" n="27" />
Ἀζαρέθης δὲ ἐπεὶ ξυνιόντας
ἐς παράταξιν τοὺς πολεμίους εἶδε, τοιάδε παρεκελεύσατο
<pb id="v.1.p.168" />
<q direct="unspecified">Πέρσας μὲν ὄντας ὑμᾶς μὴ οὐχὶ τοῦ
βίου τὴν ἀρετὴν ἀνταλλάξασθαι, ἤν τις αἵρεσιν
ἀμφοῖν διδοίη, οὐδεὶς ἂν ἀντείποι. <milestone unit="section" n="28" />
ἐγὼ δέ φημι
οὐδ̓ ἂν βουλομένοις ἐφ̓ ὑμῖν εἶναι τούτοιν ποιεῖσθαι
τὴν αἵρεσιν. οἷς μὲν γὰρ ἐξὸν διαφυγοῦσι
τὸν κίνδυνον ξὺν τῇ ἀτιμίᾳ βιοῦν, οὐδέν, ἤν γε
βούλοιντο, ἀπεικὸς ἀντὶ τῶν βελτίστων ἑλέσθαι
τὰ ἥδιστα, οἷς δὲ τὸ θνήσκειν ἐπάναγκες, ἢ ξὺν τῇ
εὐκλείᾳ πρὸς τῶν πολεμίων, ἢ πρὸς τοῦ κρατοῦντος
ἐς τὴν κόλασιν αἰσχρῶς ἀγομένοις, πολλὴ
ἄνοια μὴ πρὸ τῶν αἰσχίστων ἑλέσθαι τὰ κρείσσω.
<milestone unit="section" n="29" />
ὅτε τοίνυν ταῦτα οὕτως ἔχει, προσήκειν ὑμᾶς
ἅπαντας οἶμαι μὴ τοὺς πολεμίους μόνον, ἀλλὰ
καὶ δεσπότην τὸν ὑμέτερον ἐν νῷ ἔχοντας, οὕτως
ἐς μάχην τήνδε καθίστασθαι.</q>
<milestone unit="section" n="30" />
Τοσαῦτα καὶ Ἀζαρέθης παρακελευσάμενος
ἀντίξουν τοῖς ἐναντίοις τὴν φάλαγγα ἔστησε,
Πέρσας μὲν τὰ ἐν δεξιᾷ ἔχοντας, Σαρακηνοὺς δὲ
τὰ εὐώνυμα. καὶ αὐτίκα μὲν ἐς χεῖρας ἀμφότεροι
ἦλθον. <milestone unit="section" n="31" />
ἦν δὲ ἡ μάχη καρτερὰ μάλιστα. τά τε
γὰρ τοξεύματα ἑκατέρωθεν συχνὰ ἐπὶ πλεῖστον
βαλλόμενα φόνον ἀμφοτέρων πολὺν ἐποίει, καί
τινες ἐν μεταιχμίῳ γινόμενοι ἔργα ἐς ἀλλήλους
ἐπεδείκνυντο ἀρετῆς ἄξια, μᾶλλον δὲ Πέρσαι ἐκ
τῶν τοξευμάτων πολλοὶ ἔθνησκον. <milestone unit="section" n="32" />
τὰ μὲν γὰρ
αὐτῶν βέλη συχνότερα μὲν ἀτεχνῶς ἦν, ἐπεὶ Πέρσαι
τοξόται τε σχεδόν τί εἰσιν ἅπαντες καὶ πολὺ
θᾶσσον ἢ <add>οἱ</add> ἄλλοι ξύμπαντες ἄνθρωποι ποιεῖσθαι
τὰς βολὰς ἐκδιδάσκονται, <milestone unit="section" n="33" />
ἐκ δὲ τόξων μαλθακῶν
<pb id="v.1.p.170" />
τε καὶ οὐ λίαν ἐντεταμένων βαλλόμενα
θώρακι ἴσως ἢ κράνει ἢ καὶ ἀσπίδι ἐντυχόντα
Ῥωμαίου ἀνδρὸς ἀπεκαυλίζετό τε καὶ λυπεῖν τὸν
προσπίπτοντα οὐδαμῆ εἶχε. <milestone unit="section" n="34" />
Ῥωμαίων δὲ τὰ <del status="unremarkable">τε</del>
τοξεύματα βραδύτερα μὲν ἐς ἀεί ἐστιν, ἅτε δὲ ἐκ
τόξων σκληρῶν τε ὑπεράγαν καὶ δεινῶς ἐντεταμένων
βαλλόμενα, προσθείη δὲ ἄν τις καὶ πρὸς
ἀνδρῶν ἰσχυροτέρων, πολλῷ ἔτι μᾶλλον ἢ οἱ
Πέρσαι οἷς ἂν ἐντύχοιεν εὐπετῶς σίνονται, ὅπλου
οὐδενὸς ἐμποδὼν αὐτῶν γινομένου τῇ ῥύμῃ. <milestone unit="section" n="35" />
ἤδη
μὲν οὖν τῆς ἡμέρας αἱ δύο παρῳχήκεσαν μοῖραι,
καὶ ἡ μάχη ἔτι ἀγχώμαλος ἦν. τότε δὲ ξυμφρονήσαντες
ὅσοι δὴ ἄριστοι ἐν τῷ Περσῶν στρατεύματι
ἦσαν, ἐσήλαυνον ἐς τῶν πολεμίων τὸ δεξιὸν
κέρας, οὗ δὴ Ἀρέθας τε καὶ οἱ Σαρακηνοὶ ἐτετάχατο.
<milestone unit="section" n="36" />
οἱ δὲ οὕτω τὴν φάλαγγα διαλύσαντες
δίχα ἐγένοντο, ὥστε καὶ δόξαν ἀπήνεγκαν ὅτι δὴ
Πέρσαις τὰ Ῥωμαίων πράγματα προὔδοσαν. τοὺς
γὰρ ἐπιόντας οὐχ ὑποστάντες αὐτίκα ἐς φυγὴν
ἅπαντες ὥρμηντο. <milestone unit="section" n="37" />
οἱ γοῦν Πέρσαι διαρρήξαντες
οὕτω τὴν τῶν ἐναντίων παράταξιν, κατὰ νώτου
εὐθὺς τῆς Ῥωμαίων ἵππου ἐγένοντο. Ῥωμαῖοι δὲ
κεκμηκότες ἤδη τῇ τε ὁδῷ καὶ τῷ πόνῳ τῆς μάχης
νήστεις τε ἅπαντες ἐς τόδε τῆς ἡμέρας ὄντες, καὶ
πρὸς τῶν πολεμίων ἑκατέρωθεν ἐνοχλούμενοι,
οὐκέτι ἀντεῖχον, ἀλλ̓ οἱ μὲν πολλοὶ φεύγοντες
ἀνὰ κράτος ἐς τοῦ ποταμοῦ τὰς νήσους ἄγχιστά
που οὔσας ἐχώρησαν, τινὲς δὲ καὶ αὐτοῦ μένοντες
ἔργα θαυμαστά τε καὶ λόγου πολλοῦ ἄξια τοὺς
πολεμίους εἰργάσαντο. <milestone unit="section" n="38" />
ἐν τοῖς καὶ Ἀσκὰν ἦν, ὃς
δὴ πολλοὺς μὲν κτείνας τῶν ἐν Πέρσαις δοκίμων,
κρεουργηθεὶς δὲ κατὰ βραχὺ μόλις ἔπεσε, λόγον
<pb id="v.1.p.172" />
αὑτοῦ πολὺν τοῖς πολεμίοις ἀπολιπών. καὶ ξὺν
αὐτῷ ἄλλοι ὀκτακόσιοι ἄνδρες ἀγαθοὶ γενόμενοι
ἐν τῷ πόνῳ τούτῳ ἀπέθανον, οἵ τε Ἴσαυροι ξὺν
τοῖς ἄρχουσι σχεδὸν ἅπαντες, οὐδὲ ὅπλα ἀνταίρειν
τοῖς πολεμίοις τολμήσαντες. <milestone unit="section" n="39" />
ἀπειρίᾳ γὰρ
τοῦ ἔργου τούτου πολλῇ εἴχοντο, ἐπεὶ ἄρτι τῆς
γεωργίας ἀφέμενοι ἐς κίνδυνον πολέμου κατέστησαν,
<milestone unit="section" n="40" />
ἀγνῶτα σφίσι τὰ πρότερα ὄντα. καίτοι
μάλιστα πάντων αὐτοὶ ἔναγχος ἐς τὴν μάχην
ἀγνοίᾳ πολέμου ὀργῶντες Βελισαρίῳ τότε τὴν
δειλίαν ὠνείδιζον. οὐ μὴν οὐδὲ Ἴσαυροι ἅπαντες,
ἀλλὰ Λυκάονες οἱ πλεῖστοι ἦσαν.
<milestone unit="section" n="41" />
Βελισάριος δὲ ξὺν ὀλίγοις τισὶν ἐνταῦθα μείνας,
τέως μὲν τοὺς ἀμφὶ τὸν Ἀσκὰν ἀντέχοντας ἑώρα,
καὶ αὐτὸς ξὺν τοῖς παροῦσι τοὺς πολεμίους ἠμύνατο:
<milestone unit="section" n="42" />
ἐπεὶ δὲ αὐτῶν οἱ μὲν ἔπεσον, οἱ δὲ ὅπη
ἐδύναντο ἐς φυγὴν ὥρμηντο, τότε δὴ καὶ αὐτὸς ξὺν
τοῖς ἑπομένοις φυγὼν ἐς τῶν πεζῶν τὴν φάλαγγα
ἦλθεν, οἳ ξὺν τῷ Πέτρῳ ἔτι ἐμάχοντο, οὐ πολλοὶ
ὄντες, ἐπεὶ καὶ αὐτῶν ἔτυχον φυγόντες οἱ πλεῖστοι.
<milestone unit="section" n="43" />
ἔνθα δὴ αὐτός τε τὸν ἵππον ἀφῆκε καὶ
πάντας αὐτὸ δρᾶν τοὺς ἑπομένους ἐκέλευε, πεζούς
τε ξὺν τοῖς ἄλλοις τοὺς ἐπιόντας ἀμύνασθαι.
<milestone unit="section" n="44" />
Περσῶν δὲ ὅσοι τοῖς φεύγουσιν εἵποντο, δἰ ὀλίγου
τὴν δίωξιν ποιησάμενοι, εὐθὺς ἐπανῆκον, ἔς τε
τοὺς πεζοὺς καὶ Βελισάριον ξὺν τοῖς ἄλλοις ἅπασιν
ὥρμηντο. οἱ δὲ τὰ νῶτα ἐς τὸν ποταμὸν
τρέψαντες, ὅπως μή τις αὐτοῖς πρὸς τῶν πολεμίων
κύκλωσις γένοιτο, ἐκ τῶν παρόντων τοὺς
<pb id="v.1.p.174" />
ἐπιόντας ἠμύνοντο. <milestone unit="section" n="45" />
αὖθίς τε ἡ μάχη καρτερὰ
γέγονε, καίπερ οὐκ ἐξ ἀντιπάλου τῆς δυνάμεως
οὖσα. πεζοί τε γὰρ καὶ λίαν ὀλίγοι πρὸς ξύμπασαν
ἐμάχοντο τὴν Περσῶν ἵππον. οὐ μέντοι
αὐτοὺς οἱ πολέμιοι οὔτε τρέπεσθαι οὔτε ἄλλως
βιάζεσθαι εἶχον. <milestone unit="section" n="46" />
ἐν χρῷ τε γὰρ ἀλλήλοις ἐς
ὀλίγον ἀεὶ ξυναγόμενοι καὶ ὡς ἰσχυρότατα ταῖς
ἀσπίσι φραξάμενοι, ἔβαλλον μᾶλλον ἐς τοὺς
Πέρσας ἐπιτηδείως ἢ αὐτοὶ πρὸς ἐκείνων ἐβάλλοντο.
<milestone unit="section" n="47" />
πολλάκις τε ἀπειπόντες οἱ βάρβαροι ἐπ̓
αὐτοὺς ἤλαυνον, ὡς ξυνταράξοντές τε καὶ διαλύσοντες
τὴν παράταξιν, ἀλλ̓ ἄπρακτοι ἐνθένδε
ὀπίσω αὖθις ἀπήλαυνον. <milestone unit="section" n="48" />
οἱ γὰρ ἵπποι αὐτοῖς τῷ
τῶν ἀσπίδων πατάγῳ ἀχθόμενοι ἀνεχαιτίζοντό τε
καὶ ἐς ταραχὴν ξὺν τοῖς ἐπιβάταις καθίσταντο.
διαγεγόνασί τε οὕτως ἑκάτεροι ἕως ἐγεγόνει τῆς
ἡμέρας ὀψέ. <milestone unit="section" n="49" />
νυκτὸς δὲ ἤδη ἐπιλαβούσης Πέρσαι
μὲν ἐς τὸ στρατόπεδον ἀνεχώρησαν, Βελισάριος
δὲ ὁλκάδος ἐπιτυχὼν ξὺν ὀλίγοις τισὶν ἐς τοῦ
ποταμοῦ τὴν νῆσον κατῆρεν, οὗ δὴ καὶ οἱ ἄλλοι
Ῥωμαῖοι νηχόμενοι ἦλθον. <milestone unit="section" n="50" />
τῇ δὲ ὑστεραίᾳ Ῥωμαῖοι
μὲν ὁλκάδων σφίσιν ἐκ Καλλινίκου πόλεως
παραγενομένων πολλῶν ἐς αὐτὴν ἐκομίσθησαν,
Πέρσαι δὲ τοὺς νεκροὺς ἐσκυλευκότες ἐπ̓ οἴκου
ἅπαντες ἀνεχώρησαν. οὐ μὴν τοὺς σφετέρους
νεκροὺς τῶν πολεμίων ἐλάσσους εὗρον.
<milestone unit="section" n="51" />
Ἀζαρέθης δέ, ἐπεὶ ξὺν τῷ στρατῷ ἐς Πέρσας
ἀφίκετο, καίπερ ἐν τῇ μάχῃ εὐημερήσας, ἀχαρίστου
Καβάδου μάλιστα ἔτυχεν ἐξ αἰτίας τοιᾶσδε.
<milestone unit="section" n="52" />
νόμος ἐστὶ Πέρσαις, ἡνίκα ἐπὶ τῶν πολεμίων
τινὰς στρατεύεσθαι μέλλωσι, τὸν μὲν βασιλέα
<pb id="v.1.p.176" />
ἐπὶ θρόνου τοῦ βασιλείου καθῆσθαι, κοφίνους δέ
οἱ πολλοὺς ἐνταῦθά πη εἶναι, καὶ παρεῖναι μὲν
τὸν στρατηγὸν ὃς δὴ τῷ στρατῷ ἐπὶ τοὺς
ἐναντίους ἐξηγήσεσθαι ἐπίδοξός ἐστι, παριέναι δὲ
τὸ στράτευμα τοῦτο ἐς τοῦ βασιλέως τὴν ὄψιν
κατ̓ ἄνδρα ἕνα, καὶ αὐτῶν ἕκαστον βέλος ἓν ἐς
τὰς ταρπὰς ῥιπτεῖν, μετὰ δὲ αὐτὰς μὲν τῇ
βασιλέως σφραγῖδι κατασεσημασμένας φυλάττεσθαι,
ἐπειδὰν δὲ ἐς Πέρσας ἐπανίοι τὸ στράτευμα
τοῦτο, τῶν στρατιωτῶν ἕκαστον ἐκ τῶν
ἀρρίχων ἓν ἀναιρεῖσθαι βέλος. <milestone unit="section" n="53" />
ἀριθμοῦντες οὖν
τῶν βελῶν ὅσα πρὸς τῶν ἀνδρῶν οὐκ ἀνῄρηται,
οἷς ἐπίκειται ἡ τιμὴ αὕτη, ἀγγέλλουσι τῷ
βασιλεῖ τὸ πλῆθος τῶν οὐκ ἐπανηκόντων στρατιωτῶν,
ταύτῃ τε ὅσοι ἐν τῷ πολέμῳ τετελευτήκασιν
ἔνδηλοι γίνονται. <milestone unit="section" n="54" />
οὕτω μὲν οὖν Πέρσαις ὁ
νόμος ἐκ παλαιοῦ ἔχει. ἐπεὶ δὲ Ἀζαρέθης ἐς
ὄψιν τῷ βασιλεῖ ἦλθεν, ἀνεπυνθάνετο αὐτοῦ ὁ
Καβάδης εἴ τι χωρίον παραστησάμενος Ῥωμαϊκὸν
ἥκοι, ἐπεὶ ξὺν τῷ Ἀλαμουνδάρῳ ὡς
Ἀντιόχειαν καταστρεψόμενος ἐπὶ Ῥωμαίους
στρατεύσειεν. ὁ δὲ Ἀζαρέθης χωρίον μὲν ἑλεῖν
οὐδὲν ἔφασκε, Ῥωμαίους δὲ καὶ Βελισάριον μάχῃ
νενικηκέναι. <milestone unit="section" n="55" />
Καβάδης μὲν οὖν παριέναι τὸ ξὺν
τῷ Ἀζαρέθῃ ἐκέλευε στράτευμα, ἔκ τε τῶν
ταρπῶν βέλος ἕκαστος ἀνῃρεῖτο ᾗπερ εἰώθει.
<milestone unit="section" n="56" />
πολλῶν δὲ ἀπολελειμμένων βελῶν ὠνείδιζέ τε
τῷ Ἀζαρέθῃ ὁ βασιλεὺς τὴν νίκην καὶ ἐν τοῖς
ἀτιμοτάτοις τὸ λοιπὸν εἶχε. τὰ μὲν οὖν τῆς
νίκης ἐς τοῦτο ἐτελεύτα τῷ Ἀζαρέθῃ.
<pb id="v.1.p.178" />
</p></div2>

<div2 type="chapter" n="19" org="uniform" sample="complete"><p><milestone unit="section" n="1" />
Ἔννοια δὲ τότε Ἰουστινιανῷ βασιλεῖ γέγονεν
Αἰθίοπάς τε καὶ Ὁμηρίτας ἐπὶ τῷ Περσῶν πονηρῷ
ἑταιρίσασθαι. ὅπη δὲ τῆς γῆς οἱ ἄνθρωποι οἵδε
ᾤκηνται καὶ καθ̓ ὅ τι αὐτοὺς Ῥωμαίοις ξυνοίσειν
βασιλεὺς ἤλπισεν, ἐρῶν ἔρχομαι. <milestone unit="section" n="2" />
τὰ Παλαιστίνης
ὅρια πρὸς ἀνίσχοντα ἥλιον ἐς θάλασσαν τὴν
Ἐρυθρὰν καλουμένην διήκει. <milestone unit="section" n="3" />
αὕτη δὲ ἡ θάλασσα
ἐξ Ἰνδῶν ἀρχομένη ἐνταῦθα τελευτᾷ τῆς Ῥωμαίων
ἀρχῆς. καὶ πόλις Αἰλὰς καλουμένη πρὸς τῇ
ταύτης ἠϊόνι ἐστίν, ἔνθα ἡ θάλασσα, ὥσπερ μοι
εἴρηται, ἀπολήγουσα πορθμός τις ἐς ἄγαν στενὸς
γίνεται. καὶ αὐτὸν ἐνθένδε ἐσπλέοντι ἐν δεξιᾷ μὲν
ὄρη τὰ Αἰγυπτίων πρὸς νότον ἄνεμον τετραμμένα
ἐστίν, ἐπὶ θάτερα δὲ χώρα ἔρημος ἀνθρώπων ἐπὶ
πλεῖστον διήκει πρὸς βορρᾶν ἄνεμον, ἥ τε γῆ αὕτη
τῷ ἐσπλέοντι ἑκατέρωθεν ὁρατὴ γίνεται, μέχρι ἐς
τὴν Ἰωτάβην καλουμένην νῆσον, Αἰλᾶ πόλεως
σταδίους οὐχ ἧσσον ἢ χιλίους διέχουσαν. <milestone unit="section" n="4" />
ἔνθα
Ἑβραῖοι αὐτόνομοι μὲν ἐκ παλαιοῦ ᾤκηντο, ἐπὶ
τούτου δὲ Ἰουστινιανοῦ βασιλεύοντος κατήκοοι
Ῥωμαίων γεγένηνται. <milestone unit="section" n="5" />
πέλαγος δὲ τὸ ἐνθένδε μέγα
ἐκδέχεται. καὶ γῆν μὲν τὴν ἐν δεξιᾷ οἱ ταύτῃ
ἐσπλέοντες οὐκέτι ὁρῶσιν, ἐς μέντοι τὴν εὐώνυμον
νυκτὸς ἀεὶ ἐπιγινομένης ὁρμίζονται. <milestone unit="section" n="6" />
ἐν σκότῳ γὰρ
ναυτίλλεσθαι ἐν ταύτῃ δὴ τῇ θαλάσσῃ ἀδύνατά
ἐστιν, ἐπεὶ βράχους αὐτὴν ἔμπλεων ἐπὶ πλεῖστον
ξυμβαίνει εἶναι. <milestone unit="section" n="7" />
ὅρμοι δέ εἰσιν ἐνταῦθα πολλοὶ
οὐ χερσὶν ἀνθρώπων, ἀλλὰ τῇ φύσει τῶν χωρίων
<pb id="v.1.p.180" />
πεποιημένοι, καὶ ἀπ̓ αὐτοῦ τοῖς πλέουσιν οὐ
χαλεπόν ἐστιν ὅπη παρατύχοι ὁρμίζεσθαι.
Ταύτην δὴ τὴν ἠϊόνα εὐθὺς μὲν ὅρους τοὺς
Παλαιστίνης ὑπερβάντι Σαρακηνοὶ ἔχουσιν, <milestone unit="section" n="8" />
οἳ
ἐν τῷ φοινικῶνι ἐκ παλαιοῦ ἵδρυνται. <milestone unit="section" n="9" />
ἔστι δὲ ὁ
φοινικὼν ἐν τῇ μεσογείᾳ ἐς χώραν κατατείνων
πολλήν, ἔνθα δὴ ἄλλο τὸ παράπαν οὐδὲν ὅτι μὴ
φοίνικες φύονται μόνοι. <milestone unit="section" n="10" />
τούτῳ τῷ φοινικῶνι βασιλέα
Ἰουστινιανὸν Ἀβοχάραβος ἐδωρήσατο, ὁ
τῶν ἐκείνῃ Σαρακηνῶν ἄρχων, καὶ αὐτὸν βασιλεὺς
φύλαρχον τῶν ἐν Παλαιστίνῃ Σαρακηνῶν κατεστήσατο.
<milestone unit="section" n="11" />
ἀδῄωτόν τε τὴν χώραν διεφύλαξε τὸν
ἅπαντα χρόνον, ἐπεὶ τοῖς τε ἀρχομένοις βαρβάροις
καὶ οὐδέν τι ἧσσον τοῖς πολεμίοις φοβερός τε ἀεὶ
Ἀβοχάραβος ἔδοξεν εἶναι καὶ διαφερόντως δραστήριος.
<milestone unit="section" n="12" />
τῷ μὲν οὖν λόγῳ τὸν φοινικῶνα βασιλεὺς
ἔχει, μετεῖναι δὲ αὐτῷ τῶν ταύτῃ χωρίων οὐδ̓
ὁπωστιοῦν δυνατά ἐστι. <milestone unit="section" n="13" />
γῆ τε γὰρ ἀνθρώπων
παντελῶς ἔρημος καὶ ἀτεχνῶς ἄνυδρος ἐν μέσῳ
οὖσα ἐς δέκα ἡμερῶν ὁδὸν διήκει, καὶ αὐτὸς λόγου
ὁτουοῦν ἄξιος ὁ φοινικὼν οὐδαμῆ ἐστιν, ἀλλ̓
ὄνομα δώρου ὅ τε Ἀβοχάραβος ἔδωκε μόνον καὶ
βασιλεὺς εὖ εἰδὼς ἔλαβε. τὰ μὲν οὖν ἀμφὶ τῷ
φοινικῶνι ταύτῃ πη ἔχει. <milestone unit="section" n="14" />
τούτων δὲ τῶν ἀνθρώπων
ἄλλοι Σαρακηνοὶ ἐχόμενοι τὴν ἀκτὴν ἔχουσιν,
οἳ δὴ Μαδδηνοὶ καλοῦνται, Ὁμηριτῶν κατήκοοι
ὄντες. <milestone unit="section" n="15" />
οἱ δὲ Ὁμηρῖται οὗτοι ἐν χώρᾳ τῇ ἐπέκεινα
ᾤκηνται πρὸς τῇ τῆς θαλάσσης ἠϊόνι. ὑπέρ τε
αὐτοὺς ἄλλα ἔθνη πολλὰ μέχρι ἐς τοὺς ἀνθρωποφάγους
Σαρακηνοὺς ἱδρῦσθαί φασι. <milestone unit="section" n="16" />
μεθ̓ οὓς δὴ
τὰ γένη τῶν Ἰνδῶν ἐστιν. ἀλλὰ τούτων μὲν πέρι
λεγέτω ἕκαστος ὥς πη αὐτῷ βουλομένῳ ἐστίν.
<pb id="v.1.p.182" />
<milestone unit="section" n="17" />
Ὁμηριτῶν δὲ καταντικρὺ μάλιστα ἐν τῇ ἀντιπέρας
ἠπείρῳ Αἰθίοπες οἰκοῦσιν, οἳ Αὐξωμῖται
ἐπικαλοῦνται, ὅτι δὴ αὐτοῖς τὰ βασίλειά ἐστιν
ἐν πόλει Αὐξώμιδι. <milestone unit="section" n="18" />
καὶ θάλασσα ἣ ἐν μέσῳ
ἐστὶν ἀνέμου μετρίως ἐπιφόρου ἐπιπεσόντος ἐς
πέντε ἡμερῶν τε καὶ νυκτῶν διάπλουν διήκει.
<milestone unit="section" n="19" />
ταύτῃ γὰρ καὶ νύκτωρ ναυτίλλεσθαι νενομίκασιν,
ἐπεὶ βράχος ἐνταῦθα οὐδαμῆ ἐστιν: αὕτη πρὸς
ἐνίων ἡ θάλασσα Ἐρυθρὰ κέκληται. τὰ γὰρ
ταύτης ἐκτὸς ἐκπλέοντι ἄχρι ἐς τὴν ἠϊόνα καὶ
Αἰλὰν πόλιν Ἀραβικὸς ὠνόμασται κόλπος. <milestone unit="section" n="20" />
χώρα
γὰρ ἡ ἐνθένδε ἄχρι τῶν Γάζης πόλεως ὁρίων
Ἀραβία τὸ παλαιὸν ὠνομάζετο, ἐπεὶ καὶ τὰ
βασίλεια ἐν τοῖς ἄνω χρόνοις ἐν Πέτραις τῇ
πόλει ὁ τῶν Ἀράβων βασιλεὺς εἶχεν. <milestone unit="section" n="21" />
ὁ μὲν οὖν
τῶν Ὁμηριτῶν ὅρμος ἐξ οὗ ἀπαίροντες εἰώθασιν
ἐς Αἰθίοπας πλεῖν Βουλικὰς ὀνομάζεται. <milestone unit="section" n="22" />
διαπλεύσαντες
δὲ ἀεὶ τὸ πέλαγος τοῦτο καταίρουσιν
ἐς τῶν Ἀδουλιτῶν τὸν λιμένα. Ἄδουλις δὲ ἡ
πόλις τοῦ μὲν λιμένος μέτρῳ εἴκοσι σταδίων
διέχει ῾τοσούτῳ γὰρ διείργεται τὸ μὴ ἐπιθαλάσσιος
εἶναἰ, πόλεως δὲ Αὐξώμιδος ὁδῷ ἡμερῶν δώδεκα.
<milestone unit="section" n="23" />
Πλοῖα μέντοι ὅσα ἔν τε Ἰνδοῖς καὶ ἐν ταύτῃ τῇ
θαλάσσῃ ἐστὶν οὐ τρόπῳ τῷ αὐτῷ ᾧπερ αἱ ἄλλαι
νῆες πεποίηνται. οὐδὲ γὰρ πίσσῃ οὐδὲ ἄλλῳ
ὁτῳοῦν χρίονται, οὐ μὴν οὐδὲ σιδήρῳ διαμπερὲς
ἰόντι ἐς ἀλλήλας αἱ σανίδες ξυμπεπήγασιν, ἀλλὰ
βρόχοις τισὶ ξυνδέδενται. <milestone unit="section" n="24" />
αἴτιον δὲ οὐχ ὅπερ
οἱ πολλοὶ οἴονται, πέτραι τινὲς ἐνταῦθα οὖσαι
καὶ τὸν σίδηρον ἐφ̓ ἑαυτὰς ἕλκουσαι ῾τεκμήριον
δέ: ταῖς γὰρ Ῥωμαίων ναυσὶν ἐξ Αἰλᾶ πλεούσαις
<pb id="v.1.p.184" />
ἐς θάλασσαν τήνδε, καίπερ σιδήρῳ πολλῷ ἡρμοσμέναις,
οὔποτε τοιοῦτον ξυνηνέχθη παθεῖν̓,
ἀλλ̓ ὅτι οὔτε σίδηρον οὔτε ἄλλο τι τῶν ἐς ταῦτα
ἐπιτηδείων Ἰνδοὶ ἢ Αἰθίοπες ἔχουσιν. <milestone unit="section" n="25" />
οὐ μὴν
οὐδὲ πρὸς Ῥωμαίων ὠνεῖσθαι τούτων τι οἷοί τέ
εἰσιν, νόμῳ ἅπασι διαρρήδην ἀπειρημένον. <milestone unit="section" n="26" />
θάνατος
γὰρ τῷ ἁλόντι ἡ ζημία ἐστί. τὰ μὲν οὖν
ἀμφὶ τῇ Ἐρυθρᾷ καλουμένῃ θαλάσσῃ καὶ χώρᾳ
ἣ αὐτῆς ἐφ̓ ἑκάτερά ἐστι ταύτῃ πη ἔχει.
<milestone unit="section" n="27" />
Ἐκ δὲ Αὐξώμιδος πόλεως ἐς τὰ ἐπ̓ Αἰγύπτου
ὅρια τῆς Ῥωμαίων ἀρχῆς, οὗ δὴ πόλις ἡ Ἐλεφαντίνη
καλουμένη οἰκεῖται, τριάκοντα ὁδὸς ἡμερῶν
ἐστιν εὐζώνῳ ἀνδρί. <milestone unit="section" n="28" />
ἐνταῦθα ἔθνη ἄλλα τε
πολλὰ ἵδρυται καὶ Βλέμυές τε καὶ Νοβάται,
πολυανθρωπότατα γένη. ἀλλὰ Βλέμυες μὲν
ταύτης δὴ τῆς χώρας ἐς τὰ μέσα ᾤκηνται,
Νοβάται δὲ τὰ ἀμφὶ Νεῖλον ποταμὸν ἔχουσι.
πρότερον δὲ οὐ ταῦτα ἐγεγόνει τὰ ἔσχατα τῆς
Ῥωμαίων ἀρχῆς, ἀλλ̓ ἐπέκεινα ὅσον ἑπτὰ ἑτέρων
ἐπίπροσθεν ὁδὸν ἡμερῶν: <milestone unit="section" n="29" />
ἡνίκα δὲ ὁ Ῥωμαίων
αὐτοκράτωρ Διοκλητιανὸς ἐνταῦθα γενόμενος
κατενόησεν ὅτι δὴ τῶν μὲν ἐκείνῃ χωρίων ὁ φόρος
λόγου ἄξιος ὡς ἥκιστα ἦν, ἐπεὶ στενὴν μάλιστα
τὴν γῆν ἐνταῦθα ξυμβαίνει εἶναι ῾πέτραι γὰρ τοῦ
Νείλου οὐ πολλῷ ἄποθεν ὑψηλαὶ λίαν ἀνέχουσαι
τῆς χώρας τὰ λοιπὰ ἔχουσἰ, στρατιωτῶν δὲ
πάμπολύ τι πλῆθος ἐνταῦθα ἐκ παλαιοῦ ἵδρυτο,
ὧνπερ ταῖς δαπάναις ὑπερφυῶς ἄχθεσθαι συνέβαινε
τὸ δημόσιον, ἅμα δὲ καὶ Νοβάται ἀμφὶ
πόλιν Ὄασιν ᾠκημένοι τὰ πρότερα ἦγόν τε καὶ
ἔφερον ἅπαντα ἐς ἀεὶ τὰ ἐκείνῃ χωρία, τούτους
δὴ τοὺς βαρβάρους ἀνέπεισεν ἀναστῆναι μὲν ἐξ
<pb id="v.1.p.186" />
ἠθῶν τῶν σφετέρων, ἀμφὶ ποταμὸν δὲ Νεῖλον
ἱδρύσασθαι, δωρήσασθαι αὐτοὺς ὁμολογήσας πόλεσί
τε μεγάλαις καὶ χώρᾳ πολλῇ τε καὶ διαφερόντως
ἀμείνονι ἧσπερ τὰ πρότερα ᾤκηντο.
<milestone unit="section" n="30" />
οὕτω γὰρ ᾤετο αὐτούς τε οὐκέτι τά γε ἀμφὶ τὴν
Ὄασιν ἐνοχλήσειν χωρία καὶ γῆς τῆς σφίσι διδομένης
μεταποιουμένους, ἅτε οἰκείας οὔσης, ἀποκρούσεσθαι
Βλέμυάς τε, ὡς τὸ εἰκός, καὶ βαρβάρους
τοὺς ἄλλους. <milestone unit="section" n="31" />
ἐπεί τε τοὺς Νοβάτας ταῦτα
ἤρεσκε, τήν τε μετανάστασιν αὐτίκα δὴ μάλα πεποίηντο
ᾗπερ ὁ Διοκλητιανὸς σφίσιν ἐπέστελλε,
καὶ Ῥωμαίων τάς τε πόλεις καὶ χώραν ξύμπασαν
ἐφ̓ ἑκάτερα τοῦ ποταμοῦ ἐξ Ἐλεφαντίνης πόλεως
ἔσχον. <milestone unit="section" n="32" />
τότε δὴ ὁ βασιλεὺς οὗτος αὐτοῖς τε καὶ
Βλέμυσιν ἔταξε δίδοσθαι ἀνὰ πᾶν ἔτος ῥητόν τι
χρυσίον ἐφ̓ ᾧ μηκέτι γῆν τὴν Ῥωμαίων ληίσωνται.
<milestone unit="section" n="33" />
ὅπερ καὶ ἐς ἐμὲ κομιζόμενοι οὐδέν τι ἧσσον
καταθέουσι τὰ ἐκείνῃ χωρία. οὕτως ἄρα βαρβάρους
ἅπαντας οὐδεμία μηχανὴ διασώσασθαι
τὴν ἐς Ῥωμαίους πίστιν ὅτι μὴ δέει τῶν ἀμυνομένων
στρατιωτῶν. <milestone unit="section" n="34" />
καίτοι καὶ νῆσόν τινα ἐν
ποταμῷ Νείλῳ ἄγχιστά πη τῆς Ἐλεφαντίνης πόλεως
εὑρὼν ὁ βασιλεὺς οὗτος φρούριόν τε ταύτῃ
δειμάμενος ὀχυρώτατον, κοινούς τινας ἐνταῦθα
νεώς τε καὶ βωμοὺς Ῥωμαίοις τε καὶ τούτοις δὴ
κατεστήσατο τοῖς βαρβάροις, καὶ ἱερεῖς ἑκάστων
ἐν τῷ φρουρίῳ τούτῳ ἱδρύσατο, ἐν τῷ βεβαίῳ τὴν
φιλίαν αὐτοῖς ἔσεσθαι τῷ μετέχειν τῶν ἱερῶν
σφίσιν οἰόμενος. <milestone unit="section" n="35" />
διὸ δὴ καὶ Φίλας ἐπωνόμασε τὸ
χωρίον. ἄμφω δὲ ταῦτα τὰ ἔθνη, οἵ τε Βλέμυες
καὶ οἱ Νοβάται, τούς τε ἄλλους θεοὺς οὕσπερ
<pb id="v.1.p.188" />
Ἕλληνες νομίζουσι πάντας, καὶ τήν τε Ἶσιν τόν
τε Ὄσιριν σέβουσι, καὶ οὐχ ἥκιστά γε τὸν Πρίαπον.
<milestone unit="section" n="36" />
οἱ μέντοι Βλέμυες καὶ ἀνθρώπους τῷ ἡλίῳ
θύειν εἰώθασι. ταῦτα δὲ τὰ ἐν Φίλαις ἱερὰ οὗτοι
δὴ οἱ βάρβαροι καὶ ἐς ἐμὲ εἶχον, ἀλλὰ βασιλεὺς
αὐτὰ Ἰουστινιανὸς καθελεῖν ἔγνω. <milestone unit="section" n="37" />
Ναρσῆς γοῦν,
Περσαρμένιος γένος, οὗ πρόσθεν ἅτε ηὐτομοληκότος
ἐς Ῥωμαίους ἐμνήσθην, τῶν ἐκείνῃ στρατιωτῶν
ἄρχων τά τε ἱερὰ καθεῖλε, βασιλέως οἱ
ἐπαγγείλαντος, καὶ τοὺς μὲν ἱερεῖς ἐν φυλακῇ
ἔσχε, τὰ δὲ ἀγάλματα ἐς Βυζάντιον ἔπεμψεν.
ἐγὼ δὲ ἐπὶ τὸν πρότερον λόγον ἐπάνειμι.
</p></div2>

<div2 type="chapter" n="20" org="uniform" sample="complete"><p><milestone unit="section" n="1" />
Ὑπὸ τοὺς χρόνους τοῦ πολέμου τοῦδε Ἑλλησθεαῖος
ὁ τῶν Αἰθιόπων βασιλεύς, Χριστιανός τε
ὢν καὶ δόξης τῆσδε ὡς μάλιστα ἐπιμελούμενος,
ἐπειδὴ Ὁμηριτῶν τῶν ἐν τῇ ἀντιπέρας ἠπείρῳ
ἔγνω πολλοὺς μὲν Ἰουδαίους ὄντας, πολλοὺς δὲ
δόξαν τὴν παλαιὰν σέβοντας ἣν δὴ καλοῦσιν
Ἑλληνικὴν οἱ νῦν ἄνθρωποι, ἐπιβουλῇ μέτρον
οὐκ ἐχούσῃ ἐς τοὺς ἐκείνῃ Χριστιανοὺς χρῆσθαι,
στόλον τε νηῶν καὶ στράτευμα ἀγείρας ἐπ̓ αὐτοὺς
ἦλθε, καὶ μάχῃ νικήσας τόν τε βασιλέα καὶ τῶν
Ὁμηριτῶν πολλοὺς ἔκτεινεν, ἄλλον τε αὐτόθι
Χριστιανὸν βασιλέα καταστησάμενος, Ὁμηρίτην
μὲν γένος, ὄνομα δὲ Ἐσιμιφαῖον, φόρον τε αὐτῷ
τάξας Αἰθίοψι φέρειν ἀνὰ πᾶν ἔτος, ἐπ̓ οἴκου
ἀνεχώρησε. <milestone unit="section" n="2" />
τούτου τοῦ Αἰθιόπων στρατοῦ δοῦλοί
τε πολλοὶ καὶ ὅσοι ἐπιτηδείως ἐς τὸ κακουργεῖν
<pb id="v.1.p.190" />
εἶχον τῷ μὲν βασιλεῖ ἕπεσθαι οὐδαμῆ ἤθελον,
αὐτοῦ δὲ ἀπολειπόμενοι ἔμενον ἐπιθυμίᾳ τῆς
Ὁμηριτῶν χώρας: ἀγαθὴ γὰρ ὑπερφυῶς ἐστιν.
<milestone unit="section" n="3" />
Οὗτος ὁ λεὼς χρόνῳ οὐ πολλῷ ὕστερον ξὺν
ἑτέροις τισὶν Ἐσιμιφαίῳ τῷ βασιλεῖ ἐπαναστάντες,
αὐτὸν μὲν ἔν τινι τῶν ἐκείνῃ φρουρίων
καθεῖρξαν, ἕτερον δὲ Ὁμηρίταις βασιλέα κατεστήσαντο,
<milestone unit="section" n="4" />
Ἄβραμον ὄνομα. ὁ δὲ Ἄβραμος οὗτος
Χριστιανὸς μὲν ἦν, δοῦλος δὲ Ῥωμαίου ἀνδρὸς
ἐν πόλει Αἰθιόπων Ἀδούλιδι ἐπὶ τῇ κατὰ θάλασσαν
ἐργασίᾳ διατριβὴν ἔχοντος. <milestone unit="section" n="5" />
ἃ δὴ Ἑλλησθεαῖος
μαθὼν τίσασθαί τε Ἄβραμον ὁμοῦ τοῖς
ξὺν αὐτῷ ἐπαναστᾶσι τῆς ἐς τὸν Ἐσιμιφαῖον
ἀδικίας ἐν σπουδῇ ἔχων, στράτευμά τε τρισχιλίων
ἀνδρῶν καὶ ἄρχοντα τῶν τινα ξυγγενῶν τῶν αὑτοῦ
ἐπ̓ αὐτοὺς ἔπεμψεν. <milestone unit="section" n="6" />
οὗτος ὁ στρατὸς οὐκέτι
ἐθέλοντες ἐπ̓ οἴκου ἐπανιέναι ἀλλ̓ αὐτοῦ ἐν χώρᾳ
ἀγαθῇ μένειν, κρύφα τοῦ ἄρχοντος τῷ Ἀβράμῳ
ἐς λόγους ἦλθον, ἔς τε ξυμβολὴν καταστάντες
τοῖς ἐναντίοις, ἐπειδὴ ἐν τῷ ἔργῳ ἐγένοντο,
κτείναντες τὸν ἄρχοντα τῷ τε τῶν πολεμίων
στρατῷ ἀνεμίγνυντο καὶ αὐτοῦ ἔμενον. <milestone unit="section" n="7" />
θυμῷ δὲ
πολλῷ Ἑλλησθεαῖος ἐχόμενος καὶ ἄλλο στράτευμα
ἐπ̓ αὐτοὺς ἔπεμψεν, οἳ δὴ τοῖς ἀμφὶ τὸν
Ἄβραμον ἐς χεῖρας ἐλθόντες παρὰ πολύ τε
ἡσσηθέντες τῇ μάχῃ ἐπ̓ οἴκου εὐθὺς ἀνεχώρησαν.
δείσας τε τὸ λοιπὸν ὁ τῶν Αἰθιόπων βασιλεὺς
ἐπὶ τὸν Ἄβραμον οὐκέτι ἐστράτευσεν. <milestone unit="section" n="8" />
Ἑλλησθεαίου
δὲ τελευτήσαντος φόρους Ἄβραμος ὡμολόγησε
φέρειν τῷ μετ̓ αὐτὸν τὴν Αἰθιόπων βασιλείαν
παραλαβόντι, οὕτω τε τὴν ἀρχὴν ἐκρατύνατο.
ἀλλὰ ταῦτα μὲν χρόνῳ τῷ ὑστέρῳ ἐγένετο.
<pb id="v.1.p.192" />
<milestone unit="section" n="9" />
Τότε δὲ Ἰουστινιανὸς <del status="unremarkable">ὁ</del> βασιλεὺς ἐν μὲν
Αἰθίοψι βασιλεύοντος Ἑλλησθεαίου, Ἐσιμιφαίου
δὲ ἐν Ὁμηρίταις, πρεσβευτὴν Ἰουλιανὸν ἔπεμψεν,
ἀξιῶν ἄμφω Ῥωμαίοις διὰ τὸ τῆς δόξης ὁμόγνωμον
Πέρσαις πολεμοῦσι ξυνάρασθαι, ὅπως Αἰθίοπες
μὲν ὠνούμενοί τε τὴν μέταξαν ἐξ Ἰνδῶν
ἀποδιδόμενοί τε αὐτὴν ἐς Ῥωμαίους, αὐτοὶ μὲν
κύριοι γένωνται χρημάτων μεγάλων, Ῥωμαίους
δὲ τοῦτο ποιήσωσι κερδαίνειν μόνον, ὅτι δὴ οὐκέτι
ἀναγκασθήσονται τὰ σφέτερα αὐτῶν χρήματα
ἐς τοὺς πολεμίους μετενεγκεῖν ῾αὕτη δέ ἐστιν ἡ
μέταξα ἐξ ἧς εἰώθασι τὴν ἐσθῆτα ἐργάζεσθαι ἣν
πάλαι μὲν Ἕλληνες Μηδικὴν ἐκάλουν, τανῦν δὲ
σηρικὴν ὀνομάζουσιν̓, Ὁμηρῖται δὲ ὅπως Καϊσὸν
τὸν φυγάδα φύλαρχον Μαδδηνοῖς καταστήσωνται
καὶ στρατῷ μεγάλῳ αὐτῶν τε Ὁμηριτῶν καὶ
Σαρακηνῶν τῶν Μαδδηνῶν ἐσβάλωσιν ἐς τὴν
Περσῶν γῆν. <milestone unit="section" n="10" />
῾ὁ δὲ Καϊσὸς οὗτος γένους μὲν ἦν
τοῦ φυλαρχικοῦ καὶ διαφερόντως ἀγαθὸς τὰ
πολέμια, τῶν δέ τινα Ἐσιμιφαίου ξυγγενῶν
κτείνας ἐς γῆν ἔφευγεν ἣ δὴ ἔρημος ἀνθρώπων
<milestone unit="section" n="11" />
παντάπασίν ἐστιν.᾿ ἑκάτερος μὲν οὖν τὴν αἴτησιν
ὑποσχόμενος ἐπιτελῆ ποιήσειν τὸν πρεσβευτὴν
ἀπεπέμψατο, ἔδρασε δὲ αὐτοῖν τὰ ὡμολογημένα
οὐδέτερος. <milestone unit="section" n="12" />
τοῖς τε γὰρ Αἰθίοψι τὴν μέταξαν
ὠνεῖσθαι πρὸς τῶν Ἰνδῶν ἀδύνατα ἦν, ἐπεὶ ἀεὶ οἱ
Περσῶν ἔμποροι πρὸς αὐτοῖς τοῖς ὅρμοις γινόμενοι
οὗ δὴ τὰ πρῶτα αἱ τῶν Ἰνδῶν νῆες καταίρουσιν,
ἅτε χώραν προσοικοῦντες τὴν ὅμορον, ἅπαντα
ὠνεῖσθαι τὰ φορτία εἰώθασι, καὶ τοῖς Ὁμηρίταις
χαλεπὸν ἔδοξεν εἶναι χώραν ἀμειψαμένοις ἔρημόν
<pb id="v.1.p.194" />
τε καὶ χρόνου πολλοῦ ὁδὸν κατατείνουσαν ἐπ̓
ἀνθρώπους πολλῷ μαχιμωτέρους ἰέναι. <milestone unit="section" n="13" />
ἀλλὰ καὶ
Ἄβραμος ὕστερον, ὅτε δὴ τὴν ἀρχὴν ὡς ἀσφαλέστατα
ἐκρατύνατο, πολλάκις μὲν Ἰουστινιανῷ
βασιλεῖ ὡμολόγησεν ἐς γῆν τὴν Περσίδα ἐσβάλλειν,
ἅπαξ δὲ μόνον τῆς πορείας ἀρξάμενος ὀπίσω
εὐθὺς ἀπεχώρησε. τὰ μὲν οὖν Αἰθιόπων τε καὶ
Ὁμηριτῶν ταύτῃ Ῥωμαίοις ἐχώρησεν.
</p></div2>

<div2 type="chapter" n="21" org="uniform" sample="complete"><p><milestone unit="section" n="1" />
Ἑρμογένης δὲ τότε, ἐπειδὴ τάχιστα ἡ πρὸς
τῷ Εὐφράτῃ μάχη ἐγένετο, παρὰ Καβάδην ἐπὶ
πρεσβείᾳ ἥκων, ἐπέραινεν οὐδὲν τῆς εἰρήνης
πέρι ἧς ἕνεκα ἦλθεν, ἐπεὶ αὐτὸν οἰδαίνοντα ἔτι
ἐπὶ Ῥωμαίους εὗρε: διὸ δὴ ἄπρακτος ἀνεχώρησε.
<milestone unit="section" n="2" />
καὶ Βελισάριος βασιλεῖ ἐς Βυζάντιον μετάπεμπτος
ἦλθε περιῃρημένος ἣν εἶχεν ἀρχήν, ἐφ̓
ᾧ ἐπὶ Βανδίλους στρατεύσειε. <milestone unit="section" n="3" />
Σίττας δέ, Ἰουστινιανῷ
βασιλεῖ τοῦτο δεδογμένον, ὡς φυλάξων
τὴν ἑῴαν ἐνταῦθα ἦλθε. <milestone unit="section" n="4" />
καὶ Πέρσαι αὖθις
στρατῷ πολλῷ ἐς Μεσοποταμίαν, Χαναράγγου
τε καὶ Ἀσπεβέδου καὶ Μερμερόου ἡγουμένων
σφίσιν, ἐσέβαλον. <milestone unit="section" n="5" />
ἐπεί τε αὐτοῖς ἐτόλμα οὐδεὶς
ἐς χεῖρας ἰέναι, Μαρτυρόπολιν ἐγκαθεζόμενοι
ἐπολιόρκουν, οὗ δὴ Βούζης τε καὶ Βέσσας τεταγμένοι
ἐπὶ τῇ φυλακῇ ἔτυχον. <milestone unit="section" n="6" />
αὕτη δὲ κεῖται
μὲν ἐν τῇ Σοφανηνῇ καλουμένῃ χώρᾳ, πόλεως
Ἀμίδης τεσσαράκοντά τε καὶ διακοσίοις σταδίοις
διέχουσα πρὸς βορρᾶν ἄνεμον: πρὸς αὐτῷ δὲ
<pb id="v.1.p.196" />
Νυμφίῳ τῷ ποταμῷ ἐστιν, ὃς τήν τε Ῥωμαίων
γῆν καὶ Περσῶν διορίζει. <milestone unit="section" n="7" />
οἱ μὲν οὖν Πέρσαι τῷ
περιβόλῳ προσέβαλλον, οἱ δὲ πολιορκούμενοι
κατ̓ ἀρχὰς μὲν αὐτοὺς ἀνδρείως ὑφίσταντο, οὐ
διὰ πολλοῦ δὲ ἀνθέξειν ἐπίδοξοι ἦσαν. <milestone unit="section" n="8" />
ὅ τε γὰρ
περίβολος ἐπιμαχώτατος ἦν ἐκ τοῦ ἐπὶ πλεῖστον
καὶ πολιορκίᾳ Περσῶν ῥᾷστα ἁλώσιμος, αὐτοί
τε τὰ ἐπιτήδεια οὐ διαρκῶς εἶχον, οὐ μὴν οὐδὲ
μηχανὰς οὐδέ τι ἄλλο ἀξιόχρεων καθ̓ ὅ τι ἀμύνωνται.
<milestone unit="section" n="9" />
Σίττας δὲ καὶ ὁ Ῥωμαίων στρατὸς ἐς
χωρίον μὲν Ἀτταχᾶς ἦλθον, Μαρτυροπόλεως
ἑκατὸν σταδίοις διέχον, ἐς τὰ πρόσω δὲ οὐκ
ἐτόλμων ἰέναι, ἀλλ̓ αὐτοῦ ἐνστρατοπεδευσάμενοι
ἔμενον. <milestone unit="section" n="10" />
ξυνῆν δὲ αὐτοῖς καὶ Ἑρμογένης αὖθις
ἐπὶ πρεσβείᾳ ἐκ Βυζαντίου ἥκων. ἐν τούτῳ δὲ
τοιόνδε τι ξυνηνέχθη γενέσθαι.
<milestone unit="section" n="11" />
Κατασκόπους ἐκ παλαιοῦ ἔν τε Ῥωμαίοις καὶ
Πέρσαις δημοσίᾳ σιτίζεσθαι νόμος, οἳ δὴ λάθρα
ἰέναι παρὰ τοὺς πολεμίους εἰώθασιν ὅπως περισκοπήσαντες
ἐς τὸ ἀκριβὲς τὰ πρασσόμενα
εἶτα ἐπανιόντες τοῖς ἄρχουσιν ἐσαγγείλωσι. <milestone unit="section" n="12" />
τούτων
πολλοὶ μὲν εὐνοίᾳ, ὡς τὸ εἰκός, χρῆσθαι ἐς
τοὺς ὁμογενεῖς ἐν σπουδῇ ἔχουσι, τινὲς δὲ καὶ
τοῖς ἐναντίοις προΐενται τὰ ἀπόρρητα. <milestone unit="section" n="13" />
τότε
οὖν ἐκ Περσῶν κατάσκοπός τις ἐς Ῥωμαίους
σταλεὶς ἐς ὄψιν τε Ἰουστινιανῷ βασιλεῖ ἥκων,
ἄλλα τε πολλὰ ἐξεῖπεν ἐν τοῖς βαρβάροις πρασσόμενα
καὶ ὡς γένος Μασσαγετῶν ἐπὶ τῷ Ῥωμαίων
πονηρῷ αὐτίκα δὴ μάλα ἐς τὰ Περσῶν
ἤθη ἐξίασιν, ἐνθένδε τε ἐς Ῥωμαίων τὴν γῆν
<pb id="v.1.p.198" />
ἰόντες τῷ Περσῶν στρατῷ ἕτοιμοί εἰσιν ἀναμίγνυσθαι:
<milestone unit="section" n="14" />
ὁ δὲ ταῦτα ἀκούσας, πεῖράν τε ἤδη
τοῦ ἀνθρώπου ἀληθείας πέρι ἐς αὑτὸν ἔχων,
χρήμασιν αὐτὸν ἁδροῖς τισι χαρισάμενος πείθει
ἔς τε τὸ Περσῶν στρατόπεδον ἰέναι ὃ δὴ Μαρτυροπολίτας
ἐπολιόρκει, καὶ τοῖς ταύτῃ βαρβάροις
ἀγγεῖλαι ὅτι δὴ οἱ Μασσαγέται οὗτοι χρήμασιν
ἀναπεισθέντες τῷ Ῥωμαίων βασιλεῖ μέλλουσιν
ὅσον οὔπω ἐπ̓ αὐτοὺς ἥξειν. <milestone unit="section" n="15" />
ὁ δὲ κατὰ ταῦτα
ἐποίει, ἔς τε τὸ τῶν βαρβάρων στρατόπεδον ἀφικόμενος
τῷ τε Χαναράγγῃ καὶ τοῖς ἄλλοις ἀπήγγελλε
στράτευμα Οὔννων πολεμίων σφίσιν οὐκ ἐς
μακρὰν ἐς τοὺς Ῥωμαίους ἀφίξεσθαι. <milestone unit="section" n="16" />
οἱ δὲ
ἐπεὶ ταῦτα ἤκουσαν, κατωρρώδησάν τε καὶ ἐπὶ
τοῖς παροῦσι διηποροῦντο.
<milestone unit="section" n="17" />
Ἐν τούτῳ δὲ ξυνέβη πονήρως τῷ Καβάδῃ
νοσῆσαι τὸ σῶμα, καὶ Περσῶν ἕνα τῶν οἱ ἐν
τοῖς μάλιστα ἐπιτηδειοτάτων καλέσας, Μεβόδην
ὄνομα, ἐκοινολογεῖτο ἀμφί τε τῷ Χοσρόῃ καὶ τῇ
βασιλείᾳ, δεδιέναι τε Πέρσας ἔφασκε μή τι τῶν
αὐτῷ βεβουλευμένων ἀλογῆσαι ἐν σπουδῇ ἕξουσιν.
<milestone unit="section" n="18" />
ὁ δέ οἱ τῆς γνώμης τὴν δήλωσιν ἐν γράμμασιν
ἀπολιπεῖν ἠξίου, θαρσοῦντα ὡς οὐ μή ποτε
αὐτὴν ὑπεριδεῖν τολμήσωσι Πέρσαι. <milestone unit="section" n="19" />
Καβάδης
μὲν οὖν ἄντικρυς διετίθετο βασιλέα Χοσρόην
Πέρσαις καθίστασθαι. τὸ δὲ γράμμα ὁ Μεβόδης
αὐτὸς ἔγραφε, καὶ ὁ Καβάδης αὐτίκα ἐξ ἀνθρώπων
ἠφάνιστο. <milestone unit="section" n="20" />
καὶ ἐπεὶ τὰ νόμιμα πάντα ἐπὶ
τῇ τοῦ βασιλέως ταφῇ ἐγεγόνει, ὁ μὲν Καόσης
<pb id="v.1.p.200" />
τῷ νόμῳ θαρσῶν ἐπεβάτευε τῆς τιμῆς, ὁ δὲ
Μεβόδης ἐκώλυε, φάσκων οὐδένα χρῆναι αὐτόματον
ἐς τὴν βασιλείαν ἰέναι, ἀλλὰ ψήφῳ
Περσῶν τῶν λογίμων. <milestone unit="section" n="21" />
καὶ ὃς ἐπέτρεπε ταῖς
ἀρχαῖς τὴν περὶ τοῦ πράγματος γνῶσιν, οὐδὲν
ἐνθένδε ἔσεσθαί οἱ ἐναντίωμα ὑποτοπάζων. <milestone unit="section" n="22" />
ἐπεὶ
δὲ ἅπαντες οἱ Περσῶν λόγιμοι ἐς τοῦτο ἀγηγερμένοι
ἐκάθηντο, τὸ μὲν γράμμα ὁ Μεβόδης
ἀναλεξάμενος τὴν Καβάδου ἀμφὶ τῷ Χοσρόῃ
ἐδήλου γνώμην, ἀναμνησθέντες δὲ τῆς Καβάδου
ἀρετῆς ἅπαντες βασιλέα Πέρσαις αὐτίκα
Χοσρόην ἀνεῖπον.
<milestone unit="section" n="23" />
Οὕτω μὲν ὁ Χοσρόης τὴν ἀρχὴν ἔσχεν. ἐν δὲ
Μαρτυροπόλει Σίττας τε καὶ Ἑρμόγενης ἀμφὶ τῇ
πόλει δειμαίνοντες, ἀμύνειν γὰρ κινδυνευούσῃ
οὐδαμῆ εἶχον, ἔπεμψάν τινας ἐς τοὺς πολεμίους,
οἳ τοῖς στρατηγοῖς ἐς ὄψιν ἐλθόντες ἔλεξαν τοιάδε
<milestone unit="section" n="24" />
<q direct="unspecified">Λελήθατε ὑμᾶς αὐτοὺς βασιλεῖ τε τῷ Περσῶν
καὶ τοῖς τῆς εἰρήνης ἀγαθοῖς καὶ πολιτείᾳ ἑκατέρᾳ
ἐμποδὼν οὐ δέον γινόμενοι. πρέσβεις γὰρ ἐκ
βασιλέως ἐσταλμένοι τανῦν πάρεισιν, ἐφ̓ ᾧ παρὰ
τὸν Περσῶν βασιλέα ἰόντες τά τε διάφορα διαλύσουσι
καὶ τὰς σπονδὰς πρὸς αὐτὸν θήσονται:
ἀλλ̓ ὡς τάχιστα ἐξανιστάμενοι τῆς Ῥωμαίων
γῆς ξυγχωρεῖτε τοῖς πρέσβεσι πράσσειν ᾗ ἑκατέροις
ξυνοίσειν μέλλει. <milestone unit="section" n="25" />
ἕτοιμοι γάρ ἐσμεν
ὑπὲρ τούτων αὐτῶν καὶ ὁμήρους διδόναι
ἄνδρας δοκίμους, ὡς δὴ ἔργῳ οὐκ εἰς μακρὰν
ἐπιτελῆ ἔσται.</q> Ῥωμαίων μὲν οἱ πρέσβεις τοσαῦτα
εἶπον. <milestone unit="section" n="26" />
ἐτύγχανε δὲ καὶ ἄγγελος ἐκ τῶν
βασιλείων ἐς αὐτοὺς ἥκων, ὃς δὴ αὐτοῖς τετελευτηκέναι
<pb id="v.1.p.202" />
μὲν Καβάδην ἐσήγγελλε, Χοσρόην δὲ
τὸν Καβάδου βασιλέα καταστῆναι Πέρσαις,
<milestone unit="section" n="27" />
ταύτῃ τε τὰ πράγματα ᾐωρῆσθαι σφίσι. καὶ
ἀπ̓ αὐτοῦ τοὺς Ῥωμαίων λόγους οἱ στρατηγοὶ
ἄσμενοι ἤκουσαν, ἅτε καὶ τὴν Οὔννων ἔφοδον
δείσαντες. Ῥωμαῖοι μὲν οὖν ἐν ὁμήρων λόγῳ
εὐθὺς ἔδοσαν Μαρτῖνόν τε καὶ τῶν Σίττα δορυφόρων
ἕνα, Σενέκιον ὄνομα: Πέρσαι δὲ διαλύσαντες
τὴν προσεδρείαν εὐθύωρον τὴν ἀναχώρησιν
ἐποιήσαντο. <milestone unit="section" n="28" />
οἵ τε Οὖννοι οὐ πολλῷ ὕστερον
ἐσβαλόντες εἰς γῆν τὴν Ῥωμαίων, ἐπεὶ τὸν
Περσῶν στρατὸν ἐνταῦθα οὐχ εὗρον, δἰ ὀλίγου
τὴν ἐπιδρομὴν ποιησάμενοι ἐπ̓ οἴκου ἀπεκομίσθησαν ἅπαντες.
</p></div2>

<div2 type="chapter" n="22" org="uniform" sample="complete"><p><milestone unit="section" n="1" />
Αὐτίκα δὲ καὶ Ῥουφῖνός τε καὶ Ἀλέξανδρος
καὶ Θωμᾶς ὡς ξὺν Ἑρμογένει πρεσβεύσοντες
ἦλθον, παρά τε Περσῶν τὸν βασιλέα πάντες
ἀφίκοντο ἐς ποταμὸν Τίγρην. <milestone unit="section" n="2" />
καὶ αὐτοὺς μὲν
Χοσρόης ἐπειδὴ εἶδε, τοὺς ὁμήρους ἀφῆκε. τιθασσεύοντες
δὲ Χοσρόην οἱ πρέσβεις ἐπαγωγά τε
πολλὰ ἔλεξαν καὶ Ῥωμαίων ὡς ἥκιστα πρέσβεσι
πρέποντα. <milestone unit="section" n="3" />
οἷς δὴ χειροήθης ὁ Χοσρόης γενόμενος
τὴν μὲν εἰρήνην πέρας οὐκ ἔχουσαν δέκα καὶ ἑκατὸν
κεντηναρίων ὡμολόγει πρὸς αὐτοὺς θήσεσθαι,
ἐφ̓ ᾧ δὴ ὁ τῶν ἐν Μεσοποταμίᾳ στρατιωτῶν
ἄρχων μηκέτι ἐν Δάρας τὸ λοιπὸν εἴη, ἀλλ̓ ἐν
Κωνσταντίνῃ τὸν ἅπαντα χρόνον διαγένοιτο ᾗπερ
καὶ τὸ παλαιὸν εἴθιστο: φρούρια δὲ τὰ ἐν Λαζικῇ
<pb id="v.1.p.204" />
οὐκ ἔφη ἀποδώσειν, καίπερ αὐτὸς τό τε Φαράγγιον
καὶ Βῶλον τὸ φρούριον δικαιῶν πρὸς Ῥωμαίων
ἀπολαβεῖν. <milestone unit="section" n="4" />
ἕλκει δὲ λίτρας τὸ κεντηνάριον
ἑκατόν, ἀφ̓ οὗ δὴ καὶ ὠνόμασται. κέντον γὰρ τὰ
ἑκατὸν καλοῦσι Ῥωμαῖοι. <milestone unit="section" n="5" />
τοῦτο δέ οἱ δίδοσθαι
τὸ χρυσίον ἠξίου, ὡς μήτε πόλιν Δάρας Ῥωμαῖοι
καθελεῖν ἀναγκάζωνται μήτε φυλακτηρίου τοῦ ἐν
πύλαις Κασπίαις μεταλαχεῖν Πέρσαις. <milestone unit="section" n="6" />
οἱ μέντοι
πρέσβεις τὰ μὲν ἄλλα ἐπῄνουν, τὰ δὲ φρούρια
ἐνδιδόναι οὐκ ἔφασκον οἷοί τε εἶναι, ἢν μὴ βασιλέως
ἀμφ̓ αὐτοῖς πύθωνται πρότερον. <milestone unit="section" n="7" />
ἔδοξε
τοίνυν Ῥουφῖνον μὲν ὑπὲρ τούτων ἐς Βυζάντιον
στέλλεσθαι, τοὺς δὲ ἄλλους, ἕως αὐτὸς ἐπανίῃ,
μένειν. καὶ χρόνος ἡμερῶν ἑβδομήκοντα Ῥουφίνῳ
ξυνέκειτο ἐς τὴν ἄφιξιν. <milestone unit="section" n="8" />
ἐπεὶ δὲ ὁ Ῥουφῖνος ἐς
Βυζάντιον ἀφικόμενος βασιλεῖ ἀπήγγελλεν ὅσα
Χοσρόῃ ἀμφὶ τῇ εἰρήνῃ δοκοῦντα εἴη, ἐκέλευσε
βασιλεὺς κατὰ ταῦτα σφίσι τὴν εἰρήνην ξυνίστασθαι.
<milestone unit="section" n="9" />
Ἀλλ̓ ἐν τούτῳ φήμη τις οὐκ ἀληθὴς ἥκουσα ἐς
τὰ Περσῶν ἤθη βασιλέα Ἰουστινιανὸν ἤγγελλεν
ὀργισθέντα Ῥουφῖνον κτεῖναι. οἷς δὴ Χοσρόης
ξυνταραχθείς τε καὶ θυμῷ πολλῷ ἤδη ἐχόμενος
τῷ παντὶ στρατῷ ἐπὶ Ῥωμαίους ᾔει. Ῥουφῖνος
δέ οἱ μεταξὺ ἐπανήκων ἐνέτυχε πόλεως Νισίβιδος
οὐ μακρὰν ἄποθεν. <milestone unit="section" n="10" />
διὸ δὴ αὐτοί τε ἐν τῇ πόλει
ταύτῃ ἐγένοντο καί, ἐπεὶ τὴν εἰρήνην βεβαιοῦν
ἔμελλον, τὰ χρήματα οἱ πρέσβεις ἐνταῦθα ἐκόμιζον.
<milestone unit="section" n="11" />
ἀλλ̓ Ἰουστινιανῷ βασιλεῖ τὰ Λαζικῆς
φρούρια ξυγκεχωρηκότι μετέμελεν ἤδη, γράμματά
<pb id="v.1.p.206" />
τε ἄντικρυς ἀπολέγοντα τοῖς πρέσβεσιν ἔγραφε
μηδαμῶς αὐτὰ προΐεσθαι Πέρσαις. <milestone unit="section" n="12" />
διὸ δὴ Χοσρόης
τὰς σπονδὰς θέσθαι οὐκέτι ἠξίου, καὶ τότε Ῥουφίνῳ
ἔννοιά τις ἐγένετο ὡς ταχύτερα ἢ ἀσφαλέστερα
βουλευσάμενος ἐς γῆν τὴν Περσῶν τὰ
χρήματα ἐσκομίσειεν. <milestone unit="section" n="13" />
αὐτίκα γοῦν ἐς τὸ ἔδαφος
καθῆκε τὸ σῶμα, κείμενός τε πρηνὴς Χοσρόην
ἱκέτευε τά τε χρήματα σφίσι ξυμπέμψαι καὶ μὴ
ἐπὶ Ῥωμαίους εὐθὺς στρατεύειν, ἀλλὰ ἐς χρόνον
τινὰ ἕτερον τὸν πόλεμον ἀποτίθεσθαι. <milestone unit="section" n="14" />
Χοσρόης
δὲ αὐτὸν ἐνθένδε ἐκέλευεν ἐξανίστασθαι, ἅπαντά
οἱ ταῦτα χαριεῖσθαι ὑποσχόμενος. οἵ τε γοῦν
πρέσβεις ξὺν τοῖς χρήμασιν ἐς Δάρας ἦλθον, καὶ
ὁ Περσῶν στρατὸς ὀπίσω ἀπήλαυνε.
<milestone unit="section" n="15" />
Καὶ τότε μὲν Ῥουφῖνον οἱ ξυμπρεσβευταὶ δἰ
ὑποψίας τε αὐτοὶ ἐς τὰ μάλιστα ἔσχον καὶ ἐς
βασιλέα διέβαλλον, τεκμαιρόμενοι ὅτι δή οἱ
ἅπαντα ὁ Χοσρόης ὅσα ἔχρῃζεν αὐτοῦ ἀναπεισθεὶς
ξυνεχώρησεν. <milestone unit="section" n="16" />
ἔδρασε μέντοι αὐτὸν διὰ
ταῦτα βασιλεὺς οὐδὲν ἄχαρι. χρόνῳ δὲ οὐ πολλῷ
ὕστερον Ῥουφῖνός τε αὐτὸς καὶ Ἐρμογένης αὖθις
παρὰ Χοσρόην ἐστέλλοντο, ἔς τε τὰς σπονδὰς
αὐτίκα ἀλλήλοις ξυνέβησαν, ἐφ̓ ᾧ ἑκάτεροι ἀποδώσουσιν
ὅσα δὴ ἀμφότεροι χωρία ἐν τῷδε τῷ
πολέμῳ ἀλλήλους ἀφείλοντο, καὶ μηκέτι στρατιωτῶν
τις ἀρχὴ ἐν Δάρας εἴη: τοῖς τε Ἴβηρσιν
ἐδέδοκτο ἐν γνώμῃ εἶναι ἢ μένειν αὐτοῦ ἐν Βυζαντίῳ,
ἢ ἐς σφῶν τὴν πατρίδα ἐπανιέναι. ἦσαν
δὲ πολλοὶ καὶ οἱ μένοντες καὶ οἱ ἐπανιόντες ἐς
<pb id="v.1.p.208" />
τὰ πάτρια ἤθη. <milestone unit="section" n="17" />
οὕτω τοίνυν τήν τε ἀπέραντον
καλουμένην εἰρήνην ἐσπείσαντο, ἕκτον ἤδη ἔτος
τὴν βασιλείαν Ἰουστινιανοῦ ἔχοντος. <milestone unit="section" n="18" />
καὶ Ῥωμαῖοι
μὲν τό τε Φαράγγιον καὶ Βῶλον τὸ φρούριον
ξὺν τοῖς χρήμασι Πέρσαις ἔδοσαν, Πέρσαι δὲ
Ῥωμαίοις τὰ Λαζικῆς φρούρια. καὶ Δάγαριν δὲ
Ῥωμαίοις ἀπέδοσαν Πέρσαι, ἀντ̓ αὐτοῦ ἕτερον
κεκομισμένοι οὐκ ἀφανῆ ἄνδρα. <milestone unit="section" n="19" />
οὗτος ὁ Δάγαρις
χρόνῳ τῷ ὑστέρῳ πολλάκις Οὔννους ἐς γῆν τὴν
Ῥωμαίων ἐσβεβληκότας μάχαις νικήσας ἐξήλασεν.
ἦν γὰρ διαφερόντως ἀγαθὸς τὰ πολέμια.
τὰς μὲν οὖν πρὸς ἀλλήλους σπονδὰς τρόπῳ τῷ
εἰρημένῳ ἀμφότεροι ἐκρατύναντο.
</p></div2>

<div2 type="chapter" n="23" org="uniform" sample="complete"><p><milestone unit="section" n="1" />
Εὐθὺς δὲ βασιλεῖ ἑκατέρῳ ἐπιβουλὴν γενέσθαι
ξυνηνέχθη πρὸς τῶν ὑπηκόων: ὅντινα μέντοι τρόπον
αὐτίκα δηλώσω. Χοσρόης ὁ Καβάδου ἄτακτός
τε ἦν τὴν διάνοιαν καὶ νεωτέρων πραγμάτων
ἐραστὴς ἄτοπος. <milestone unit="section" n="2" />
διὸ δὴ αὐτός τε ἀεὶ ἔμπλεως
ταραχῆς τε καὶ θορύβων ἐγίνετο καὶ τῶν ὁμοίων
τοῖς ἄλλοις ἅπασιν αἰτιώτατος. <milestone unit="section" n="3" />
ἀχθόμενοι οὖν
αὐτοῦ τῇ ἀρχῇ ὅσοι ἐν Πέρσαις δραστήριοι ἦσαν,
ἕτερον σφίσι βασιλέα καταστήσασθαι ἐκ τῆς Καβάδου
οἰκίας ἐν βουλῇ εἶχον. <milestone unit="section" n="4" />
καὶ ῾ἦν γὰρ αὐτοῖς
πολύς τις πόθος τῆς Ζάμου ἀρχῆς ἣν δὴ ὁ νόμος
αἰτίᾳ τῆς τοῦ ὀφθαλμοῦ λώβης, ὥσπερ μοι ἐρρήθη,
ἐκώλυἐ λογισάμενοι ηὕρισκον σφίσιν αὐτοῖς
ἄμεινον εἶναι Καβάδην μὲν τὸν αὐτοῦ παῖδα καὶ
<pb id="v.1.p.210" />
τῷ πάππῳ ὁμώνυμον ἐς τὴν ἀρχὴν καταστήσασθαι,
Ζάμην δέ, ἅτε τῷ παιδὶ ἐπίτροπον ὄντα,
διοικεῖσθαι ὅπη βούλοιτο τὰ Περσῶν πράγματα.
<milestone unit="section" n="5" />
γενόμενοί τε παρὰ τὸν Ζάμην τό τε βούλευμα
ἐξήνεγκαν καὶ προθυμίᾳ πολλῇ ἐγκελευόμενοι ἐς
τὴν πρᾶξιν ἐνῆγον. καὶ ἐπεὶ τὸν ἄνδρα ἡ βουλὴ
ἤρεσκεν, ἐς καιρὸν τῷ Χοσρόῃ ἐπιθήσεσθαι διενοοῦντο.
ἔκπυστος δὲ ἡ βουλὴ μέχρι ἐς τὸν βασιλέα
γεγενημένη τὰ πρασσόμενα διεκώλυσε. <milestone unit="section" n="6" />
Ζάμην τε
γὰρ αὐτὸν ὁ Χοσρόης καὶ τοὺς αὑτοῦ τε καὶ Ζάμου
ἀδελφοὺς ἅπαντας ξὺν γόνῳ παντὶ ἄρσενι ἔκτεινε,
καὶ Περσῶν τῶν δοκίμων ὅσους τῶν ἐπ̓ αὐτῷ
βεβουλευμένων ἢ ἄρξαι ἢ μεταλαχεῖν τρόπῳ δὴ
ὅτῳ τετύχηκεν. ἐν τοῖς καὶ Ἀσπεβέδης ἦν ὁ τῆς
Χοσρόου μητρὸς ἀδελφός.
<milestone unit="section" n="7" />
Καβάδην μέντοι τὸν Ζάμου υἱὸν αὐτὸς μὲν
κτείνειν οὐδαμῆ εἶχεν. ἔτι γὰρ ὑπὸ χαναράγγῃ τῷ
Ἀδεργουδουνβάδῃ ἐτρέφετο. αὐτῷ δὲ χαναράγγῃ
τὸν παῖδα τοῦτον ὅνπερ ἐθρέψατο ἐπέστελλε διαχρήσασθαι.
οὔτε γὰρ τῷ ἀνδρὶ ἀπιστεῖν ἐδικαίου
οὔτε ἄλλως αὐτὸν βιάζεσθαι εἶχεν. <milestone unit="section" n="8" />
ὁ μὲν οὖν
χαναράγγης, ἐπεὶ τὰς Χοσρόου ἐντολὰς ἤκουσε,
περιαλγήσας τε καὶ ἀποκλαύσας τὴν συμφορὰν
ἐκοινολογεῖτο τῇ γυναικὶ καὶ Καβάδου τίτθῃ ὅσα
οἱ ὁ βασιλεὺς ἐπιστείλειε. δακρύσασα δὲ ἡ γυνὴ
καὶ τῶν γονάτων τοῦ ἀνδρὸς λαβομένη, ἔχρῃζε
τέχνῃ μηδεμιᾷ Καβάδην κτεῖναι. <milestone unit="section" n="9" />
βουλευσάμενοι
οὖν ἐν σφίσιν αὐτοῖς ἐλογίσαντο κρυπτόμενον μὲν
ὡς ἀσφαλέστατα τὸν παῖδα ἐκτρέφειν, τῷ δὲ
Χοσρόῃ κατὰ τάχος σημῆναι ὥς οἱ ὁ Καβάδης ἐξ
ἀνθρώπων ἀφανισθείη. <milestone unit="section" n="10" />
καὶ τῷ τε βασιλεῖ κατὰ
<pb id="v.1.p.212" />
ταῦτα ἐσήμαινον τόν τε Καβάδην οὕτως ἀπέκρυψαν
ὥστε τούτου γε παρείχοντο οὐδενὶ αἴσθησιν,
ὅτι μὴ Οὐαρράμῃ τε τῷ σφετέρῳ παιδὶ καὶ τῶν
οἰκετῶν ἑνί, ὃς δὴ αὐτοῖς πιστότατος ἐς τὰ μάλιστα
ἔδοξεν εἶναι. <milestone unit="section" n="11" />
ἐπεὶ δὲ προϊόντος τοῦ χρόνου
ἐς ἡλικίαν ὁ Καβάδης ἦλθε, δείσας ὁ χαναράγγης
μὴ τὰ πεπραγμένα ἐς φῶς ἄγοιτο, χρήματά τε τῷ
Καβάδῃ ἐδίδου καὶ αὐτὸν ἀπαλλαγέντα ἐκέλευε
διασώζεσθαι ὅπη οἱ φεύγοντι δυνατὰ εἴη. τότε
μὲν οὖν Χοσρόην τε καὶ τοὺς ἄλλους ἅπαντας
ταῦτα διαπεπραγμένος ὁ χαναράγγης ἐλάνθανε.
<milestone unit="section" n="12" />
Χρόνῳ δὲ ὕστερον ὁ μὲν Χοσρόης ἐς γῆν τὴν
Κολχίδα στρατῷ μεγάλῳ ἐσέβαλλεν, ὥς μοι ἐν
τοῖς ὄπισθεν λόγοις γεγράψεται. <milestone unit="section" n="13" />
εἵπετο δὲ αὐτῷ
ὁ τούτου δὴ τοῦ χαναράγγου υἱὸς Οὐαρράμης,
ἄλλους τε τῶν οἰκετῶν ἐπαγόμενος καὶ ὃς αὐτῷ
τὰ ἐς τὸν Καβάδην ξυνεπιστάμενος ἔτυχεν:
ἐνταῦθα τῷ βασιλεῖ Οὐαρράμης τὰ ἀμφὶ τῷ
Καβάδῃ ἅπαντα ἔφραζε, καὶ τὸν οἰκέτην ἐφ̓
ἅπασίν οἱ ὁμολογοῦντα παρείχετο. <milestone unit="section" n="14" />
ταῦτα ἐπεὶ ὁ
Χοσρόης ἔγνω, τῷ τε θυμῷ ἤδη ὑπερφυῶς εἴχετο
καὶ δεινὰ ἐποιεῖτο εἰ πρὸς δούλου ἀνδρὸς τοιαῦτα
ἔργα πεπονθὼς εἴη, οὐκ ἔχων τε ὅπως οἱ ὑποχείριον
τὸν ἄνδρα ποιοίη, ἐπενόει τάδε. <milestone unit="section" n="15" />
ἡνίκα ἐκ γῆς
τῆς Κολχίδος ἐπ̓ οἴκου ἀναχωρεῖν ἔμελλε, γράφει
τῷ χαναράγγῃ τούτῳ ὅτι δὴ αὐτῷ βεβουλευμένα
εἴη παντὶ τῷ στρατῷ ἐς γῆν τὴν Ῥωμαίων
ἐσβάλλειν, οὐκ ἐν μιᾷ μέντοι τῆς χώρας εἰσόδῳ,
ἀλλὰ δίχα ποιησαμένῳ τὸ Περσῶν στράτευμα,
<pb id="v.1.p.214" />
ὅπως οἱ ἐντός τε καὶ ἐκτὸς ποταμοῦ Εὐφράτου
ἐπὶ τοὺς πολεμίους ἡ ἐσβολὴ ἔσται. <milestone unit="section" n="16" />
μιᾷ μὲν οὖν
τῆς στρατιᾶς μοίρᾳ ἐς τὴν πολεμίαν αὐτόν, ὡς τὸ
εἰκός, ἐξηγήσεσθαι, ἑτέρῳ δὲ οὐδενὶ ἐνδιδόναι τῶν
αὐτοῦ δούλων ἴσα τῷ βασιλεῖ ἐν ταύτῃ δὴ τῇ
τιμῇ ἔχειν, ὅτι μὴ αὐτῷ χαναράγγῃ τῆς ἀρετῆς
ἕνεκα. <milestone unit="section" n="17" />
δεῖν τοίνυν αὐτὸν μὲν ἐν τῇ ἀποπορείᾳ
κατὰ τάχος οἱ ἐς ὄψιν ἐλθεῖν, ὅπως αὐτῷ κοινολογησάμενος
ἅπαντα ἐπιστέλλοι ὅσα ξυνοίσειν
τῇ στρατιᾷ μέλλοι, τοὺς δὲ ξὺν αὐτῷ ὄπισθε
κελεύειν ὁδῷ ἰέναι. <milestone unit="section" n="18" />
ταῦτα ἐπεὶ ὁ χαναράγγης
ἀπενεχθέντα εἶδε, περιχαρὴς γεγονὼς τῇ ἐς
αὐτὸν τοῦ βασιλέως τιμῇ μακράν τε ἀπολελειμμένος
τῶν οἰκείων κακῶν, αὐτίκα τὰ ἐντεταλμένα
ἐπιτελῆ ἐποίει. <milestone unit="section" n="19" />
ἐν δὲ τῇ ὁδῷ ταύτῃ ἀντέχειν τῷ
πόνῳ οὐδαμῆ ἔχων ῾ἦν γάρ τις γέρων ὁ ἀνὴρ
μάλιστἀ τόν τε χαλινὸν μεθεὶς τοῦ ἵππου
ἐκπίπτει καί οἱ τὸ ἐν τῷ σκέλει ὀστέον ἐρράγη:
διὸ δὴ αὐτῷ ἐπάναγκες ἦν ἐνταῦθα θεραπευομένῳ
ἡσυχῆ μένειν, ἔς τε τὸ χωρίον τοῦτο τῷ βασιλεῖ
ἥκοντι ἐς ὄψιν ἦλθε. <milestone unit="section" n="20" />
καὶ αὐτῷ Χοσρόης ἔφασκε
ξυστρατεύειν σφίσιν οὕτως ἔχοντι τοῦ ποδὸς
ἀδύνατα εἶναι, ἀλλὰ χρῆναι αὐτὸν ἔς τι τῶν
ἐκείνῃ φρουρίων ἰόντα τῆς πρὸς τῶν ἰατρῶν
ἐπιμελείας ἐνταῦθα τυχεῖν. <milestone unit="section" n="21" />
οὕτω μὲν ὁ
Χοσρόης τὴν ἐπὶ τῷ θανάτῳ τὸν ἄνθρωπον
ἀπεπέμψατο, καὶ ξὺν αὐτῷ ὄπισθεν εἵποντο
οἵπερ αὐτὸν ἐν τῷ φρουρίῳ ἀπολεῖν ἔμελλον,
ἄνδρα ἐν Πέρσαις ἀήττητον στρατηγὸν ὄντα τε
καὶ λεγόμενον, ὅσπερ ἐπὶ δώδεκα ἔθνη βαρβάρων
<pb id="v.1.p.216" />
στρατεύσας ἅπαντα Καβάδῃ βασιλεῖ παρεστήσατο.
<milestone unit="section" n="22" />
τοῦ δὲ Ἀδεργουδουνβάδου ἐξ ἀνθρώπων
ἀφανισθέντος, Οὐαρράμης ὁ παῖς τὸ τοῦ χαναράγγου
ἀξίωμα ἔσχε. <milestone unit="section" n="23" />
χρόνῳ δὲ οὐ πολλῷ ὕστερον
εἴτε Καβάδης αὐτός, ὁ τοῦ Ζάμου υἱός, εἴτε τις
ἄλλος ἐπιβατεύων τοῦ Καβάδου ὀνόματος ἐς
Βυζάντιον ἦλθε: Καβάδῃ μέντοι βασιλεῖ τὴν
ὄψιν ἐμφερέστατος ἦν. <milestone unit="section" n="24" />
καὶ αὐτὸν Ἰουστινιανὸς
βασιλεὺς ἀμφιγνοῶν μέν, ἅτε δὴ Καβάδου
βασιλέως υἱωνόν, ξὺν φιλοφροσύνῃ πολλῇ ἐν
τιμῇ ἔσχε. τὰ μὲν οὖν ἀμφὶ Πέρσας τοὺς Χοσρόῃ
ἐπαναστάντας ἐγένετο ὧδε.
<milestone unit="section" n="25" />
Ὕστερον δὲ καὶ τὸν Μεβόδην ὁ Χοσρόης
διεχρήσατο ἐξ αἰτίας τοιᾶσδε. τῶν τι σπουδαίων
διαχειρίζων, παρόντι τῷ Ζαβεργάνῃ ἐπέταττε
τὸν Μεβόδην καλεῖν: ἐτύγχανε δὲ τῷ Μεβόδῃ ὁ
Ζαβεργάνης διάφορος ὤν: ὃς δὴ παῤ αὐτὸν
ἀφικόμενος εὕρισκε μὲν στρατιώτας τοὺς αὐτῷ
ἑπομένους διέποντα, ἔλεγε δὲ ὅτι δὴ αὐτὸν ὡς
τάχιστα ὁ βασιλεὺς καλοίη. <milestone unit="section" n="26" />
καὶ ὁ μὲν αὐτίκα
μάλα, ἐπειδὰν τὰ ἐν ποσὶ διάθηται, ἕψεσθαι
ὡμολόγει, ὁ δὲ τῷ ἐς αὐτὸν ἔχθει ἠγμένος ἀπήγγελλε
Χοσρόῃ ὡς οὐ βούλοιτο Μεβόδης ἐν τῷ
παρόντι ἥκειν, φάσκων οἵ τινα ἀσχολίαν εἶναι.
<milestone unit="section" n="27" />
θυμῷ τοίνυν ὁ Χοσρόης ἐχόμενος, στείλας τῶν οἱ
ἑπομένων τινὰ παρὰ τὸν τρίποδα τὸν Μεβόδην
ἐκέλευεν ἰέναι. ὅ τι δὲ τοῦτό ἐστιν, αὐτίκα
δηλώσω. <milestone unit="section" n="28" />
τρίπους σιδηροῦς πρὸ τῶν βασιλείων
ἐσαεὶ ἕστηκεν. ἐπειδὰν οὖν τις τῶν Περσῶν
πύθηται ὅτι δὴ αὐτῷ ὁ βασιλεὺς χαλεπῶς ἔχοι,
τούτῳ δὲ οὔτε πη ἐς ἱερὸν καταφυγεῖν θέμις οὔτε
<pb id="v.1.p.218" />
ἀλλχαόσε ἰέναι, ἀλλὰ παρὰ τοῦτον καθημένῳ
τὸν τρίποδα τὴν βασιλέως προσδέχεσθαι ψῆφον,
τῶν πάντων οὐδενὸς φυλάσσειν αὐτὸν ἀξιοῦντος.
<milestone unit="section" n="29" />
ἐνταῦθα ὁ Μεβόδης ἐν σχήματι οἰκτρῷ ἐκάθητο
ἡμέρας πολλάς, ἕως τις αὐτὸν Χοσρόου ἐπαγγείλαντος
λαβὼν ἔκτεινεν. ἐς τοῦτό τε αὐτῷ τὰ τῆς
ἐς Χοσρόην εὐεργεσίας ἐχώρησεν.
</p></div2>

<div2 type="chapter" n="24" org="uniform" sample="complete"><p><milestone unit="section" n="1" />
Ὑπὸ δὲ τοὺς αὐτοὺς χρόνους ἐν Βυζαντίῳ
στάσις τῷ δήμῳ ἐκ τοῦ ἀπροσδοκήτου ἐνέπεσεν,
ἣ μεγίστη τε παρὰ δόξαν ἐγένετο καὶ ἐς κακὸν
μέγα τῷ τε δήμῳ καὶ τῇ βουλῇ ἐτελεύτησε τρόπῳ
τοιῷδε. <milestone unit="section" n="2" />
οἱ δῆμοι ἐν πόλει ἑκάστῃ ἔς τε Βενέτους
ἐκ παλαιοῦ καὶ Πρασίνους διῄρηντο, οὐ πολὺς
δὲ χρόνος ἐξ οὗ τούτων τε τῶν ὀνομάτων καὶ τῶν
βάθρων ἕνεκα οἷς δὴ θεώμενοι ἐφεστήκασι, τά τε
χρήματα δαπανῶσι καὶ τὰ σώματα αἰκισμοῖς
πικροτάτοις προΐενται καὶ θνήσκειν οὐκ ἀπαξιοῦσι
θανάτῳ αἰσχίστῳ: <milestone unit="section" n="3" />
μάχονται δὲ πρὸς τοὺς
ἀντικαθισταμένους, οὔτε εἰδότες ὅτου αὐτοῖς
ἕνεκα ὁ κίνδυνός ἐστιν, ἐξεπιστάμενοί τε ὡς, ἢν
καὶ περιέσωνται τῶν δυσμενῶν τῇ μάχῃ, λελείψεται
αὐτοῖς ἀπαχθῆναι μὲν αὐτίκα ἐς τὸ δεσμωτήριον,
αἰκιζομένοις δὲ τὰ ἔσχατα εἶτα ἀπολωλέναι.
<milestone unit="section" n="4" />
φύεται μὲν οὖν αὐτοῖς τὸ ἐς τοὺς πέλας
ἔχθος αἰτίαν οὐκ ἔχον, μένει δὲ ἀτελεύτητον ἐς
τὸν πάντα αἰῶνα, οὔτε κήδει οὔτε ξυγγενείᾳ οὔτε
<pb id="v.1.p.220" />
φιλίας θεσμῷ εἶκον, ἢν καὶ ἀδελφοὶ ἢ ἄλλο τι
τοιοῦτον οἱ ἐς τὰ χρώματα ταῦτα διάφοροι εἶεν.
<milestone unit="section" n="5" />
μέλει τε αὐτοῖς οὔτε θείων οὔτε ἀνθρωπείων
πραγμάτων παρὰ τὸ ἐν τούτοις νικᾶν, ἤν τέ τι
ἀσέβημα ἐς τὸν θεὸν ὑφ̓ ὁτουοῦν ἁμαρτάνηται
ἤν τε οἱ νόμοι καὶ ἡ πολιτεία πρὸς τῶν οἰκείων
ἢ τῶν πολεμίων βιάζωνται, ἐπεὶ καὶ τῶν ἐπιτηδείων
σπανίζοντες ἴσως κἀν τοῖς ἀναγκαιοτάτοις
ἀδικουμένης αὐτοῖς τῆς πατρίδος, οὐ προσποιοῦνται,
ἤν γε αὐτοῖς κεῖσθαι τὸ μέρος ἐν καλῷ
μέλλῃ: οὕτω γὰρ τοὺς συστασιώτας καλοῦσι.
<milestone unit="section" n="6" />
μεταλαγχάνουσι δὲ τοῦ ἄγους τούτου καὶ γυναῖκες
αὐτοῖς, οὐ τοῖς ἀνδράσιν ἑπόμεναι μόνον, ἀλλὰ
καὶ τούτοις, ἂν οὕτω τύχοι, ἀντιστατοῦσαι, καίπερ
οὔτε εἰς τὰ θέατρα τὸ παράπαν ἰοῦσαι οὔτε
τῳ ἄλλῳ αἰτίῳ ἠγμέναι: ὥστε οὐκ ἔχω ἄλλο
τι ἔγωγε τοῦτο εἰπεῖν ἢ ψυχῆς νόσημα. ταῦτα
μὲν οὖν ταῖς τε πόλεσι καὶ δήμῳ ἑκάστῳ ὧδέ πη ἔχει.
<milestone unit="section" n="7" />
Τότε δὲ ἡ ἀρχή, ἣ τῷ δήμῳ ἐφειστήκει ἐν Βυζαντίῳ,
τῶν στασιωτῶν τινας τὴν ἐπὶ θανάτῳ ἀπῆγε.
ξυμφρονήσαντες δὲ καὶ σπεισάμενοι πρὸς ἀλλήλους
ἑκάτεροι τούς τε ἀγομένους ἁρπάζουσι καὶ
ἐς τὸ δεσμωτήριον αὐτίκα ἐσβάντες ἀφιᾶσιν
ἅπαντας ὅσοι στάσεως ἢ ἑτέρου του ἁλόντες
ἀτοπήματος ἐδέδεντο. <milestone unit="section" n="8" />
καὶ οἱ μὲν ὑπηρέται, ὅσοι
τῇ τῆς πόλεως ἀρχῇ ἕπονται, ἐκτείνοντο οὐδενὶ
λόγῳ, τῶν δὲ πολιτῶν εἴ τι καθαρὸν ἦν ἐς τὴν
<pb id="v.1.p.222" />
ἀντιπέρας ἤπειρον ἔφευγον, καὶ τῇ πόλει πῦρ
ἐπεφέρετο, ὡς δὴ ὑπὸ πολεμίοις γεγενημένῃ. <milestone unit="section" n="9" />
καὶ
τὸ ἱερὸν ἡ Σοφία τό τε βαλανεῖον ὁ Ζεύξιππος
καὶ τῆς βασιλέως αὐλῆς τὰ ἐκ τῶν προπυλαίων
ἄχρι ἐς τὸν Ἄρεως λεγόμενον οἶκον καυθέντα
ἐφθάρη, ἐπὶ τούτοις τε ἄμφω αἱ μεγάλαι στοαὶ
μέχρι τῆς ἀγορᾶς ἀνήκουσαι ἣ Κωνσταντίνου
ἐπώνυμός ἐστιν, εὐδαιμόνων τε ἀνθρώπων οἰκίαι
πολλαὶ καὶ χρήματα μεγάλα. <milestone unit="section" n="10" />
βασιλεὺς δὲ καὶ ἡ
συνοικοῦσα καὶ τῶν ἀπὸ βουλῆς ἔνιοι καθείρξαντες
σφᾶς αὐτοὺς ἐν παλατίῳ ἡσύχαζον. ξύμβολον
δὲ ἀλλήλοις ἐδίδοσαν οἱ δῆμοι τὸ νίκα,
καὶ ἀπ̓ αὐτοῦ ἐς τόδε τοῦ χρόνου ἡ κατάστασις
ἐκείνη προσαγορεύεται.
<milestone unit="section" n="11" />
Τότε τῆς μὲν αὐλῆς ἔπαρχος Ἰωάννης ἦν ὁ
Καππαδόκης, Τριβουνιανὸς δέ, Πάμφυλος γένος,
βασιλεῖ πάρεδρος: κοιαίστωρα τοῦτον καλοῦσι
Ῥωμαῖοι. <milestone unit="section" n="12" />
τούτοιν ἅτερος, Ἰωάννης, λόγων μὲν
τῶν ἐλευθερίων καὶ παιδείας ἀνήκοος ἦν. οὐ γὰρ
ἄλλο οὐδὲν ἐς γραμματιστοῦ φοιτῶν ἔμαθεν, ὅτι
μὴ γράμματα, καὶ ταῦτα κακὰ κακῶς <del status="unremarkable">γράψαι</del>:
φύσεως δὲ ἰσχύϊ πάντων γέγονε δυνατώτατος ὧν
ἡμεῖς ἴσμεν. <milestone unit="section" n="13" />
γνῶναί τε γὰρ τὰ δέοντα ἱκανώτατος
ἦν καὶ λύσιν τοῖς ἀπόροις εὑρεῖν. πονηρότατος
δὲ γεγονὼς ἀνθρώπων ἁπάντων τῇ τῆς
φύσεως δυνάμει ἐς τοῦτο ἐχρῆτο, καὶ οὔτε θεοῦ
λόγος οὔτε ἀνθρώπων αὐτὸν αἰδώς τις ἐσῄει,
ἀλλὰ βίους τε αὐτῷ ἀνθρώπων πολλῶν ἀπολλύναι
κέρδους ἕνεκα καὶ πόλεις ὅλας καθελεῖν ἐπιμελὲς
<pb id="v.1.p.224" />
ἦν. <milestone unit="section" n="14" />
χρόνου γοῦν ὀλίγου χρήματα μεγάλα
περιβαλόμενος, ἐς κραιπάλην τινὰ ἐκλελάκτικεν
ὅρον οὐκ ἔχουσαν, ἄχρι μὲν ἐς τὸν τοῦ ἀρίστου
καιρὸν ληιζόμενος τὰς τῶν ὑπηκόων οὐσίας, μέθῃ
δὲ τὸ λοιπὸν καὶ σώματος ἔργοις ἀσελγέσιν
ἠσχολημένος: <milestone unit="section" n="15" />
κατέχειν δὲ ἑαυτὸν οὐδαμῆ ἴσχυεν,
ἀλλὰ τά τε βρώματα μέχρι ἐς τὸν ἔμετον ἤσθιε
καὶ τὰ χρήματα κλέπτειν μὲν ἦν ἐς ἀεὶ ἕτοιμος,
προΐεσθαι δὲ καὶ δαπανᾶν ἑτοιμότερος. Ἰωάννης
μὲν οὖν τοιοῦτός τις ἦν. <milestone unit="section" n="16" />
Τριβουνιανὸς δὲ φύσεως
μὲν δυνάμει ἐχρῆτο καὶ παιδείας ἐς ἄκρον ἀφίκετο
τῶν κατ̓ αὐτὸν οὐδενὸς ἧσσον, ἐς δὲ φιλοχρηματίαν
δαιμονίως ἐσπουδακὼς οἷός τε ἦν
κέρδους ἀεὶ τὸ δίκαιον ἀποδίδοσθαι, τῶν τε νόμων
ἡμέρᾳ ἐκ τοῦ ἐπὶ πλεῖστον ἑκάστῃ τοὺς μὲν
ἀνῄρει, τοὺς δὲ ἔγραφεν, ἀπεμπολῶν τοῖς δεομένοις
κατὰ τὴν χρείαν ἑκάτερον.
<milestone unit="section" n="17" />
Ἕως μὲν οὖν ὁ δῆμος ὑπὲρ τῶν ἐν τοῖς χρώμασιν
ὀνομάτων τὸν πόλεμον πρὸς ἀλλήλους
διέφερον, λόγος οὐδεὶς ἦν ὧν οὗτοι ἐς τὴν πολιτείαν
ἡμάρτανον: ἐπεὶ δὲ ξυμφρονήσαντες, ὥσπερ
ἐρρήθη, ἐς τὴν στάσιν κατέστησαν, ἔκ τε τοῦ
ἐμφανοῦς ἀνὰ πᾶσαν τὴν πόλιν ἐς αὐτοὺς ὕβριζον
καὶ περιιόντες ἐζήτουν ἐφ̓ ᾧ κτείνωσι. διὸ δὴ
βασιλεὺς ἑταιρίζεσθαι τὸν δῆμον ἐθέλων ἄμφω
τῆς ἀρχῆς ἐν τῷ παραυτίκα παρέλυσε. <milestone unit="section" n="18" />
καὶ
Φωκᾶν μέν, ἄνδρα πατρίκιον, ἔπαρχον τῆς αὐλῆς
κατεστήσατο, ξυνετώτατόν τε καὶ τοῦ δικαίου
ἐπιμελεῖσθαι ἱκανῶς πεφυκότα: Βασιλείδην δὲ
τὴν τοῦ κοιαίστωρος ἀρχὴν ἔχειν ἐκέλευεν, ἔκ τε
ἐπιεικείας γνώριμον ἐν πατρικίοις ὄντα καὶ ἄλλως
<pb id="v.1.p.226" />
δόκιμον. <milestone unit="section" n="19" />
οὐδὲν μέντοι ἧσσον ἡ στάσις ἐπ̓ αὐτοῖς
ἤκμαζε. πέμπτῃ δὲ ἀπὸ τῆς στάσεως ἡμέρᾳ
περὶ δείλην ὀψίαν Ἰουστινιανὸς βασιλεὺς Ὑπατίῳ
τε καὶ Πομπηίῳ τοῖς Ἀναστασίου τοῦ βεβασιλευκότος
ἀδελφιδοῖς οἴκαδε ὡς τάχιστα ἐπέσκηπτεν
ἰέναι, εἴτε τι νεώτερον πράσσεσθαι πρὸς
αὐτῶν ἐς σῶμα τὸ οἰκεῖον ὑποτοπήσας εἴτε καὶ
αὐτοὺς ἡ πεπρωμένη ἐς τοῦτο ἦγεν. <milestone unit="section" n="20" />
οἱ δέ, ὅπερ
ἐγένετο, δείσαντες μὴ σφᾶς ὁ δῆμος ἐς τὴν
βασιλείαν βιάζοιτο, ἔφασαν οὐ δίκαια ποιήσειν
εἰ σφῶν τὸν βασιλέα παρήσουσιν ἐς τοσόνδε
κίνδυνον ἥκοντα. <milestone unit="section" n="21" />
ταῦτα ἀκούσας Ἰουστινιανὸς
βασιλεὺς ἔτι μᾶλλον ἐς τὴν ὑποψίαν ἐνέπιπτε,
καὶ αὐτοὺς αὐτίκα μάλα ἐκέλευεν ἀπαλλάσσεσθαι.
οὕτω γοῦν οἴκαδε τὼ ἄνδρε τούτω ἐκομιζέσθην
καί, τέως μὲν νὺξ ἐτύγχανεν οὖσα, ἐνταῦθα ἡσυχαζέτην.
<milestone unit="section" n="22" />
Τῇ δὲ ὑστεραίᾳ ἅμα ἡλίῳ ἀνίσχοντι ἔκπυστα
ἐς τὸν δῆμον ἐγένετο ὡς ἀμφοτέρω ἀπηλλαγήτην
τῆς ἐν παλατίῳ διατριβῆς. ἔτρεχον οὖν ἐπ̓
αὐτοὺς ὁ λεὼς ἅπας, βασιλέα τε Ὑπάτιον ἀνηγόρευον,
καὶ αὐτὸν ὡς παραληψόμενον τὰ πράγματα
ἐς τὴν ἀγορὰν ἦγον. <milestone unit="section" n="23" />
ἡ δὲ Ὑπατίου γυνὴ
Μαρία, ξυνετή τε οὖσα καὶ δόξαν ἐπὶ σωφροσύνῃ
μεγίστην ἔχουσα, εἴχετο μὲν τοῦ ἀνδρὸς καὶ οὐ
μεθίει, ἐβόα δὲ ὀλολυγῇ τε χρωμένη καὶ τοῖς
ἐπιτηδείοις ἅπασιν ἐγκελευομένη, ὡς αὐτὸν τὴν
ἐπὶ θανάτῳ οἱ δῆμοι ἄγοιεν. <milestone unit="section" n="24" />
ὑπερβιαζομένου
μέντοι τοῦ ὁμίλου, αὐτή τε οὐχ ἑκοῦσα μεθῆκε
τὸν ἄνδρα καὶ αὐτὸν ὁ λεὼς οὔτι ἑκούσιον ἐς τὴν
Κωνσταντίνου ἀγορὰν ἥκοντα ἐς τὴν βασιλείαν
<pb id="v.1.p.228" />
ἐκάλουν, καὶ ῾οὐ γὰρ ἦν αὐτοῖς οὔτε διάδημα οὔτε
τι ἄλλο ὧν δὴ βασιλέα περιβάλλεσθαι νόμος᾿
στρεπτόν τινα χρυσοῦν ἐπὶ τῇ κεφαλῇ θέμενοι
βασιλέα Ῥωμαίων ἀνεῖπον. <milestone unit="section" n="25" />
ἤδη δὲ καὶ τῶν ἐκ
βουλῆς ξυνιόντων, ὅσοι οὐκ ἀπολειφθέντες ἐτύγχανον
ἐν τῇ βασιλέως αὐλῇ, πολλαὶ μὲν ἐλέγοντο
γνῶμαι ὡς αὐτοῖς ἰτέον ἀγωνιουμένοις ἐς παλάτιον:
<milestone unit="section" n="26" />
Ὠριγένης δέ, ἀνὴρ ἐκ βουλῆς, παρελθὼν
ἔλεξε τοιάδε <q direct="unspecified">Τὰ μὲν παρόντα ἡμῖν, ὦ ἄνδρες Ῥωμαῖοι,
πράγματα μὴ οὐχὶ πολέμῳ διακριθῆναι οὐχ
οἷόν τε. πόλεμος δὲ καὶ βασιλεία τὰ μέγιστα
τῶν ἐν ἀνθρώποις ἁπάντων ὡμολόγηται εἶναι.
<milestone unit="section" n="27" />
τῶν δὲ δὴ πράξεων αἱ μεγάλαι οὐ βραχύτητι
καιροῦ κατορθοῦσθαι θέλουσιν, ἀλλ̓ εὐβουλίᾳ
τε λογισμῶν καὶ πόνοις σωμάτων, ἅπερ ἄνθρωποι
ἐς χρόνου μῆκος ἐνδείκνυνται. <milestone unit="section" n="28" />
ἢν μὲν οὖν
ἐπὶ τὸν πολέμιον ἴοιμεν, ἐπὶ ξυροῦ μὲν ἀκμῆς
τὰ πράγματα ἡμῖν στήσεται, περὶ δὲ τῶν ὅλων
ἐν βραχεῖ διακινδυνεύσομεν χρόνῳ, τῶν δὲ ἀποβήσεσθαι
μελλόντων ἕνεκα τὴν τύχην ἢ προσκυνήσομεν
ἢ μεμψόμεθα πάντως. <milestone unit="section" n="29" />
τὰ γὰρ τῶν
πραγμάτων ὀξύτατα ἐς τὸ τῆς τύχης ὡς τὰ
πολλὰ περιίσταται κράτος. ἢν δὲ σχολαίτερον
τὰ παρόντα διοικησώμεθα, οὐδὲ βουλομένοις
παρέσται ἡμῖν Ἰουστινιανὸν ἐν παλατίῳ λαβεῖν,
ἀλλ̓ ἀγαπήσει ὡς τάχιστα ἤν τις αὐτὸν ἐῴη
φυγεῖν. <milestone unit="section" n="30" />
ἀρχὴ γὰρ περιορωμένη καταρρεῖν εἴωθεν,
ἀποληγούσης αὐτῇ τῆς ἰσχύος ἐς ἡμέραν ἑκάστην.
ἔστι τοίνυν ἡμῖν βασίλεια ἕτερα, Πλακιλλιαναί
τε καὶ τὰ Ἑλένης ἐπώνυμα, ὅθεν χρὴ βασιλέα
<pb id="v.1.p.230" />
τόνδε ὁρμώμενον τόν τε πόλεμον διενεγκεῖν καὶ
<milestone unit="section" n="31" />
τὰ ἄλλα διοικήσασθαι ᾗ ἄμεινον ἕξει.</q> Ὠριγένης
μὲν τοσαῦτα εἶπεν. οἱ δὲ δὴ ἄλλοι, ὅπερ φιλεῖ
ὅμιλος ποιεῖν, ὀξύτερόν τε ἀντελαμβάνοντο καὶ
τὸ παραυτίκα ᾤοντο ξύμφορον εἶναι, καὶ οὐχ
ἥκιστά γε Ὑπάτιος ῾χρῆν γάρ οἱ γενέσθαι κακῶς᾿
τῆς ἐπὶ τὸν ἱππόδρομον ὁδοῦ ἐκέλευεν ἡγεῖσθαι.
τινὲς δέ φασιν ἐξεπίτηδες αὐτὸν ἐνταῦθα ἥκειν,
βασιλεῖ εὐνοϊκῶς ἔχοντα.
<milestone unit="section" n="32" />
Οἱ δὲ ἀμφὶ τὸν βασιλέα ἐν βουλῇ ἦσαν, πότερα
μένουσιν αὐτοῖς ἢ ταῖς ναυσὶν ἐς φυγὴν
τρεπομένοις ἄμεινον ἔσται. καὶ λόγοι μὲν πολλοὶ
ἐλέγοντο ἐς ἑκάτερα φέροντες. <milestone unit="section" n="33" />
καὶ Θεοδώρα
δὲ ἡ βασιλὶς ἔλεξε τοιάδε <q direct="unspecified">Τὸ μὲν γυναῖκα ἐν
ἀνδράσι μὴ χρῆναι τολμᾶν ἢ ἐν τοῖς ἀποκνοῦσι
νεανιεύεσθαι, τὸν παρόντα οἶμαι καιρὸν ἥκιστα
ἐφεῖναι διασκοπεῖσθαι εἴτε ταύτῃ εἴτε ἄλλῃ πη
νομιστέον. <milestone unit="section" n="34" />
οἷς γὰρ τὰ πράγματα ἐς κίνδυνον
τὸν μέγιστον ἥκει, οὐκ ἄλλο οὐδὲν εἶναι δοκεῖ
ἄριστον ἢ τὰ ἐν ποσὶν ὡς ἄριστα θέσθαι. <milestone unit="section" n="35" />
ἡγοῦμαι
δὲ τὴν φυγὴν ἔγωγε, εἴπερ ποτέ, καὶ νῦν,
ἢν καὶ τὴν σωτηρίαν ἐπάγηται, ἀξύμφορον εἶναι.
ἀνθρώπῳ μὲν γὰρ ἐς φῶς ἥκοντι τὸ μὴ οὐχὶ καὶ
νεκρῷ γενέσθαι ἀδύνατον, τῷ δὲ βεβασιλευκότι
τὸ φυγάδι εἶναι οὐκ ἀνεκτόν. <milestone unit="section" n="36" />
μὴ γὰρ ἂν γενοίμην
τῆς ἁλουργίδος ταύτης χωρίς, μηδ̓ ἂν τὴν ἡμέραν
ἐκείνην βιῴην, ἐν ᾗ με δέσποιναν οἱ ἐντυχόντες
οὐ προσεροῦσιν. εἰ μὲν οὖν σώζεσθαί σοι βουλομένῳ
ἐστίν, ὦ βασιλεῦ, οὐδὲν τοῦτο πρᾶγμα.
<pb id="v.1.p.232" />
<milestone unit="section" n="37" />
χρήματα <add>γάρ</add> τε πολλὰ ἔστιν ἡμῖν, καὶ θάλασσα
μὲν ἐκείνη, πλοῖα δὲ ταῦτα. σκόπει μέντοι
μὴ διασωθέντι ξυμβήσεταί σοι ἥδιστα ἂν τῆς
σωτηρίας τὸν θάνατον ἀνταλλάξασθαι. ἐμὲ γάρ
τις καὶ παλαιὸς ἀρέσκει λόγος, ὡς καλὸν ἐντάφιον
<milestone unit="section" n="38" />
ἡ βασιλεία ἐστί.</q> τοσαῦτα τῆς βασιλίδος
εἰπούσης, θάρσος τε τοῖς πᾶσιν ἐπεγένετο καὶ
ἐς ἀλκὴν τραπόμενοι ἐν βουλῇ ἐποιοῦντο ᾗ ἂν
ἀμύνεσθαι δυνατοὶ γένοιντο, ἤν τις ἐπ̓ αὐτοὺς
πολεμήσων ἴοι. <milestone unit="section" n="39" />
οἱ μὲν οὖν στρατιῶται ξύμπαντες,
οἵ τε ἄλλοι καὶ ὅσοι ἀμφὶ τὴν βασιλέως
αὐλὴν ἐτετάχατο, οὔτε τῷ βασιλεῖ εὐνοϊκῶς εἶχον
οὔτε ἐς τὸ ἐμφανὲς ἔργου ἔχεσθαι ἤθελον, ἀλλὰ
τὸ μέλλον ἐκαραδόκουν ὅπη ἐκβήσεται. <milestone unit="section" n="40" />
πᾶσαν
δὲ τὴν ἐλπίδα ἐν Βελισαρίῳ τε καὶ Μούνδῳ ὁ
βασιλεὺς εἶχεν, ὧν ἅτερος μέν, Βελισάριος, ἄρτι
ἐκ τοῦ Μηδικοῦ ἐπανήκων πολέμου τήν τε ἄλλην
θεραπείαν δυνατήν τε καὶ λόγου ἀξίαν ἐπήγετο
καὶ δορυφόρων τε εἶχε καὶ ὑπασπιστῶν πλῆθος
ἔν τε ἀγῶσι καὶ τοῖς τοῦ πολέμου κινδύνοις
τὰς μελέτας πεποιημένον. <milestone unit="section" n="41" />
Μοῦνδος δέ, Ἰλλυριῶν
στρατηγὸς ἀποδεδειγμένος, τύχῃ τινὶ ξυνεκύρησε
βαρβάρους Ἐρούλους ἐπαγαγόμενος κατά
τινα χρείαν ἐς Βυζάντιον μετάπεμπτος ἥκειν.
<milestone unit="section" n="42" />
Ὑπάτιος μὲν οὖν ἐπειδὴ εἰς τὸν ἱππόδρομον
ἀφίκετο, ἀναβαίνει μὲν αὐτίκα οὗ δὴ βασιλέα
καθίστασθαι νόμος, κάθηται δὲ ἐς τὸν βασίλειον
θρόνον, ὅθεν ἀεὶ βασιλεὺς εἰώθει τόν τε ἱππικὸν
καὶ γυμνικὸν θεᾶσθαι ἀγῶνα. <milestone unit="section" n="43" />
ἐκ δὲ παλατίου
Μοῦνδος μὲν διὰ πύλης ἐξῄει, ἔνθα δὴ ὁ κοχλίας
ἀπὸ τῆς καθόδου κυκλοτεροῦς οὔσης ὠνόμασται.
<pb id="v.1.p.234" />
<milestone unit="section" n="44" />
Βελισάριος δὲ τὰ μὲν πρῶτα εὐθὺ αὐτοῦ τε
Ὑπατίου καὶ θρόνου τοῦ βασιλείου ἀνέβαινεν,
ὡς δὲ ἐς τὸ πλησίον οἴκημα ἦλθεν οὗ δὴ στρατιωτῶν
φρουρὰ ἐκ παλαιοῦ ἐστιν, ἐβόα τοῖς στρατιώταις
ἐγκελευόμενος ἀνοιγνύναι οἱ τὴν θύραν
ὡς τάχιστα ὅπως ἐπὶ τὸν τύραννον ἴοι. <milestone unit="section" n="45" />
δεδογμένον
δὲ τοῖς στρατιώταις μηδετέρῳ ἀμύνειν ἕως
αὐτῶν ἅτερος λαμπρῶς νικῴη, ὡς ἥκιστα ἐπαΐειν
δοκοῦντες διεκρούσαντο. <milestone unit="section" n="46" />
ἀναστρέψας οὖν Βελισάριος
ὡς βασιλέα, διεφθάρθαι ἰσχυρίζετο σφίσι
τὰ πράγματα. <milestone unit="section" n="47" />
νεωτερίζειν γὰρ ἐς αὐτὸν τοὺς
στρατιώτας οἳ τὴν παλατίου φρουρὰν ἔχουσιν.
ἐκέλευεν οὖν αὐτὸν βασιλεὺς ἐπὶ τὴν καλουμένην
Χαλκῆν καὶ τὰ ἐνταῦθα προπύλαια ἰέναι. <milestone unit="section" n="48" />
ὁ δὲ
δὴ μόλις καὶ οὔτε κινδύνων οὔτε πόνων μεγάλων
χωρὶς δἰ ἐρειπίων τε καὶ χωρίων ἡμιφλέκτων
διεξιὼν ἐς τὸ ἱππικὸν ἀναβαίνει. <milestone unit="section" n="49" />
καὶ ἐπειδὴ παρὰ
τὴν Βενέτειον ἐγεγόνει στοάν, ἣ τοῦ βασιλέως
θρόνου ἐν δεξιᾷ ἐστιν, ἐβούλευσε μὲν ἐπὶ πρῶτον
αὐτὸν Ὑπάτιον ἰέναι, βραχείας δὲ οὔσης ἐνταῦθα
πυλίδος ἣ ἀπεκέκλειστό τε καὶ ὑπὸ τῶν ἐντὸς
Ὑπατίου στρατιωτῶν ἐφυλάσσετο, κατωρρώδησε
μή οἱ ἐν στενῷ πονουμένῳ ὁ δῆμος ξυνεπιθέμενος
αὐτόν τε καὶ τοὺς ἑπομένους ἅπαντας διαφθείραντες
ῥᾷόν τε καὶ ἀπονώτερον ἐπὶ βασιλέα χωρήσωσι.
<milestone unit="section" n="50" />
λογισάμενος οὖν ὥς οἱ ἐπὶ τὸν δῆμον
ἰτέον ἐστίν, οἳ ἐν τῷ ἱπποδρόμῳ ἑστήκεσαν,
πλήθει τε ἄμετροι καὶ μετὰ πολλῆς ἀκοσμίας ὑπ̓
ἀλλήλων ὠθούμενοι, ἀπὸ τοῦ κολεοῦ τὸ ξίφος
ἀράμενος τοῖς τε ἄλλοις κατὰ ταὐτὰ ποιεῖν
<pb id="v.1.p.236" />
ἐπαγγείλας, δρόμῳ τε καὶ κραυγῇ ἐπ̓ αὐτοὺς ᾔει.
<milestone unit="section" n="51" />
ὁ δὲ δῆμος, ἅτε δὴ ἐν ὁμίλῳ καὶ οὐκ ἐν τάξει
ἱστάμενοι, ἐπειδὴ στρατιώτας εἶδον τεθωρακισμένους
τε καὶ δόξαν πολλὴν ἐπί τε ἀνδρίᾳ
καὶ πολέμων ἐμπειρίᾳ ἔχοντας, καὶ τοῖς
ξίφεσιν οὐδεμιᾷ φειδοῖ παίοντας, ἐς φυγὴν
ὥρμηντο. <milestone unit="section" n="52" />
κραυγῆς δὲ πολλῆς, ὡς τὸ εἰκός,
γεγενημένης, πλησίον που ἑστηκὼς Μοῦνδος
καὶ βουλόμενος ἔργου ἔχεσθαι ῾ἦν γάρ τις τολμητὴς
καὶ δραστήριος᾿, ἀπορούμενος δὲ ᾗ χρήσεται
τοῖς παροῦσιν, ἐπειδὴ ἐτεκμήρατο ὡς Βελισάριος
ἐν τῷ πόνῳ εἴη, εὐθὺς ἐπὶ τὸ ἱπποδρόμιον διὰ τῆς
εἰσόδου ἣ Νεκρὰ καλεῖται εἰσβάλλει. <milestone unit="section" n="53" />
τότε δὴ
ἑκατέρωθεν οἱ Ὑπατίου στασιῶται κατὰ κράτος
πλησσόμενοι διεφθείροντο. ἐπεὶ δὲ ἡ τροπὴ
λαμπρὰ ἐγεγόνει καὶ φόνος ἦν ἤδη τοῦ δήμου
πολύς, Βοραΐδης τε καὶ Ἰοῦστος, Ἰουστινιανοῦ
βασιλέως ἀνεψιοί, χεῖρας αὐτοῖς οὐδενὸς ἀνταίρειν
τολμῶντος, καθεῖλόν τε ἀπὸ τοῦ θρόνου
Ὑπάτιον καὶ αὐτὸν ἐσαγαγόντες βασιλεῖ ἅμα
Πομπηίῳ παρέδωκαν. <milestone unit="section" n="54" />
θνήσκουσί τε τοῦ δήμου
πλέον ἢ τρισμύριοι ἐν ταύτῃ τῇ ἡμέρᾳ. βασιλεὺς
δὲ αὐτοὺς ἐν φυλακῇ χαλεπῇ ἐκέλευεν εἶναι.
<milestone unit="section" n="55" />
ἐνταῦθα Πομπήιος μὲν ἐδάκρυέ τε καὶ ἄξια ἐλέου
ἐφθέγγετο: ἦν γὰρ δὴ ὁ ἀνὴρ πραγμάτων τε καὶ
κακῶν τοιούτων ἥκιστα ἔμπειρος: Ὑπάτιος δὲ
αὐτὸν πολλὰ ὀνειδίσας οὐκ ἔφη χρῆναι τοὺς οὐκ
ἐν δίκῃ ἀπολουμένους ὀδύρεσθαι. <milestone unit="section" n="56" />
ἀρχήν τε γὰρ
ὑπὸ τοῦ δήμου ἄκοντας βιασθῆναι, καὶ οὐκ ἐπὶ
κακῷ τοῦ βασιλέως ὕστερον ἐς τὸ ἱπποδρόμιον
ἀφικέσθαι. κτείναντες δὲ οἱ στρατιῶται τῇ
<pb id="v.1.p.238" />
ὑστεραίᾳ ἑκάτερον, ἐς θάλασσαν καθῆκαν τὰ
σώματα. <milestone unit="section" n="57" />
βασιλεὺς δὲ αὐτῶν τε τὰ χρήματα ἐς τὸ
δημόσιον ἀνάγραπτα ἐποιήσατο καὶ ἄλλων τῶν
ἐκ βουλῆς ἁπάντων οἳ δὴ τὴν γνώμην ξὺν αὐτοῖς
ἔθεντο. <milestone unit="section" n="58" />
ἔπειτα μέντοι τοῖς τε ἄλλοις ἅπασι καὶ
τοῖς Ὑπατίου καὶ Πομπηίου παισὶ τά τε ἀξιώματα
οἷς πρότερον ἐχρῶντο ἀπέδωκε καὶ τῶν
χρημάτων ὅσοις τῶν ἐπιτηδείων τινὰς οὐκ ἔτυχε
δωρησάμενος. ἐς τόδε μὲν Βυζαντίῳ ἡ στάσις ἐτελεύτα.
</p></div2>

<div2 type="chapter" n="25" org="uniform" sample="complete"><p><milestone unit="section" n="1" />
Τριβουνιανὸς δὲ καὶ Ἰωάννης τῆς τιμῆς οὕτω
παραλυθέντες χρόνῳ ὕστερον ἐς ἀρχὰς τὰς αὐτὰς
κατέστησαν ἄμφω. <milestone unit="section" n="2" />
ἀλλὰ Τριβουνιανὸς μὲν ἔτη
πολλὰ ἐπιβιοὺς τῇ τιμῇ ἐτελεύτησε νόσῳ, ἄλλο
οὐδὲν ἄχαρι πρὸς οὐδενὸς παθών. ἦν γὰρ αἱμύλος
τε καὶ τἄλλα ἡδὺς καὶ τῆς φιλοχρηματίας τὸ
νόσημα ἐπισκιάσαι ἱκανώτατος τῆς παιδείας
περιουσίᾳ. <milestone unit="section" n="3" />
Ἰωάννης δὲ ῾πᾶσι γὰρ ἀνθρώποις
βαρύς τε ὁμοίως καὶ χαλεπὸς ἦν, πληγάς τε τοῖς
προσπίπτουσιν ἐντεινόμενος καὶ τὰ χρήματα
ἁπαξάπαντα λόγῳ οὐδενὶ ληιζόμενος᾿ δέκατον ἔτος
τὴν ἀρχὴν ἔχων τὴν δίκην ὀρθῶς καὶ δικαίως τῆς
ἐς τὴν δίαιταν παρανομίας ἐξέτισε τρόπῳ τοιῷδε.
<milestone unit="section" n="4" />
Θεοδώρα ἡ βασιλὶς ἤχθετο αὐτῷ πάντων
μάλιστα. καὶ ὃς τῇ γυναικὶ προσκεκρουκὼς οἷς
ἡμάρτανε, θωπείᾳ μὲν αὐτὴν ἢ χάριτι μετελθεῖν
ὡς ἥκιστα ἔγνω, ἐς ἐπιβουλὴν δὲ αὐτῇ ἐκ τοῦ
ἐμφανοῦς καθιστάμενος ἐς τὸν βασιλέα διέβαλλεν,
<pb id="v.1.p.240" />
οὔτε τὴν τύχην ἐρυθριῶν οὔτε τὴν στοργὴν
αἰσχυνόμενος ἥνπερ ἐς αὐτὴν ὁ βασιλεὺς εἶχεν
ἐξαισίαν οἵαν. <milestone unit="section" n="5" />
αἰσθομένη δὲ ἡ βασιλὶς τῶν
ποιουμένων κτεῖναι μὲν διενοεῖτο τὸν ἄνθρωπον,
μηχανῇ δὲ οὐδεμιᾷ εἶχεν, ἐπεὶ λόγον αὐτοῦ
Ἰουστινιανὸς βασιλεὺς ἐποιεῖτο πολύν. <milestone unit="section" n="6" />
γνοὺς
δὲ Ἰωάννης τὴν τῆς βασιλίδος ἐς αὑτὸν γνώμην
ἐν δείμασι μεγάλοις ἐγίνετο. <milestone unit="section" n="7" />
ἐπειδάν τε ὡς
καθευδήσων ἐς τὸν κοιτῶνα ἴοι, τῶν τινα βαρβάρων
ἐπιστήσεσθαί οἱ ὡς ἀπολοῦντα ὑπώπτευεν
ἐς νύκτα ἑκάστην, ὑπερκύπτων τε ἀεὶ ἐκ τοῦ
δωματίου καὶ τὰς εἰσόδους περισκοπῶν ἄϋπνος
ἔμενε, καίπερ ἑταιρισάμενος δορυφόρων τε καὶ
ὑπασπιστῶν χιλιάδας πολλάς, οὐ γεγονὸς ὑπάρχων
τινὶ πρότερον τοῦτό γε. <milestone unit="section" n="8" />
ἀλλ̓ ἐπιλελησμένος
ἅμα ἡμέρᾳ θείων τε καὶ ἀνθρωπείων
δειμάτων ἁπάντων, ὄλεθρος αὖθις κοινῇ τε καὶ
ἰδίᾳ πᾶσι Ῥωμαίοις ἐγίνετο. καὶ φαρμακεῦσι
μὲν τὰ πολλὰ ὡμίλει, μαντείαις δὲ ἀσεβέσιν ἐς
ἀεὶ χρώμενος τὴν αὐτοκράτορα αὐτῷ τερατευομέναις
ἀρχήν, ἀεροβατῶν τε καταφανὴς ἦν καὶ
μετέωρος ἀρθεὶς ταῖς τῆς βασιλείας ἐλπίσι. <milestone unit="section" n="9" />
τῆς
μέντοι πονηρίας αὐτῷ καὶ τῆς ἐς τὴν δίαιταν
παρανομίας οὐδὲν οὔτε ἐλώφα οὔτε ὑπέληγε. <milestone unit="section" n="10" />
καί
τις αὐτῷ θεοῦ λόγος τὸ παράπαν οὐκ ἦν, ἀλλὰ
καὶ εἴ που εἰς ἱερὸν ὡς εὐξόμενός τε καὶ διανυκτερεύσων
ἐνταῦθα ἴοι, οὐδὲν ὁμοίως τοῖς
Χριστιανῶν ἤθεσιν ἔπραττεν, ἀλλὰ τριβώνιον
ἐνδιδυσκόμενος ἱερεῖ πρέπον τῆς παλαιᾶς δόξης
ἣν νῦν Ἑλληνικὴν καλεῖν νενομίκασι, λόγους
οὐχ ὁσίους τινὰς οὕσπερ ἐμεμελετήκει ἀπεστομάτιζεν
ἀνὰ πᾶσαν τὴν νύκτα ἐκείνην, ὅπως οἱ
<pb id="v.1.p.242" />
ἥ τε βασιλέως διάνοια ἔτι μᾶλλον ὑποχειρία εἴη
καὶ αὐτὸς κακῶν γενοιτο ἀπαθὴς πρὸς πάντων ἀνθρώπων.
<milestone unit="section" n="11" />
Ἐν τούτῳ δὲ Βελισάριος Ἰταλίαν καταστρεψάμενος
βασιλεῖ ἐς Βυζάντιον ξὺν Ἀντωνίνῃ τῇ
γυναικὶ μετάπεμπτος ἦλθεν, ἐφ̓ ᾧ ἐπὶ Πέρσας
στρατεύσειε. <milestone unit="section" n="12" />
καὶ τοῖς μὲν ἄλλοις ἅπασιν ἔντιμός
τε καὶ λόγου πολλοῦ ἄξιος, ὡς τὸ εἰκός, ἦν,
μόνος δὲ Ἰωάννης αὐτῷ χαλεπῶς εἶχε καὶ πολλῇ
ἐπιβουλῇ ἐς αὐτὸν εἴχετο, κατ̓ ἄλλο μὲν οὐδέν,
ὅτι δὲ αὐτὸς μὲν τὸ ἐκ πάντων ἔχθος ἐφ̓ ἑαυτὸν
εἷλκε, Βελισάριος δὲ πάντων εὐδοκιμῶν μάλιστα
ἔτυχεν: ἐπ̓ αὐτῷ τε γενομένης τῆς Ῥωμαίων
ἐλπίδος αὖθις ἐπὶ Πέρσας ἐστράτευσε, τὴν
γυναῖκα ἐν Βυζαντίῳ ἀπολιπών. <milestone unit="section" n="13" />
Ἀντωνίνα δὲ
ἡ Βελισαρίου γυνὴ ῾ἦν γὰρ ἱκανωτάτη ἀνθρώπων
ἁπάντων μηχανᾶσθαι τὰ ἀμήχανἀ χαριεῖσθαι
τῇ βασιλίδι βουλευσαμένη ἐπενόει τοιάδε. ἦν
τῷ Ἰωάννῃ θυγάτηρ Εὐφημία, δόξαν μὲν ἐπὶ
σωφροσύνῃ πολλὴν ἔχουσα, νέα δὲ κομιδῆ, καὶ
ἀπ̓ αὐτοῦ λίαν εὐάλωτος, ἣν δὴ ὁ πατὴρ ὑπερηγάπα,
ἐπειδὴ καὶ μόνης αὐτῆς ἐγεγόνει πατήρ.
<milestone unit="section" n="14" />
ταύτην ἡ Ἀντωνίνα τιθασσεύουσα ἐς ἡμέρας
συχνὰς προσποιήσασθαί τε ἅτε φίλην ἐνδελεχέστατα
ἴσχυσε καὶ τῶν αὐτῇ ἀπορρήτων μεταδιδόναι
οὐκ ἀπηξίου. <milestone unit="section" n="15" />
καί ποτε αὐτῆς οἱ μόνης ἐν
τῷ δωματίῳ παρούσης ὀδύρεσθαι τύχας τὰς παρούσας
ἐπλάσσετο, ὅτι δὴ Βελισάριος εὐρυτέραν
ποιησάμενος τὴν Ῥωμαίων ἀρχὴν πλείονι μέτρῳ ἢ
πρότερον οὖσα ἐτύγχανε, βασιλεῖς τε δορυαλώτους
δύο καὶ πλούτου τοσοῦτόν τι χρῆμα ἐς Βυζάντιον
<pb id="v.1.p.244" />
ἀγαγών, ἀχαρίστου Ἰουστινιανοῦ ἔτυχε:
τά τε ἄλλα ὡς οὐ δικαίαν οὖσαν τὴν πολιτείαν
διέβαλλε. <milestone unit="section" n="16" />
περιχαρὴς δὲ τῷ λόγῳ γενομένη ἡ
Εὐφημία ῾δέει γὰρ τῷ ἐκ τῆς βασιλίδος καὶ αὐτὴ
τῇ παρούσῃ ἀρχῇ ἤχθετὀ <q direct="unspecified">Καὶ τοῦδε μέντοι, ὦ
φιλτάτη,</q> ἔφη, <q direct="unspecified">ὑμεῖς αἴτιοι, ὅτι δὴ παρὸν ὑμῖν
<milestone unit="section" n="17" />
τῇ δυνάμει οὐ βούλεσθε χρῆσθαι.</q> ὑπολαβοῦσα δὲ
ἡ Ἀντωνίνα <q direct="unspecified">Οὐ γὰρ οἷοί τέ ἐσμεν, ὦ θύγατερ,</q>
εἶπεν, <q direct="unspecified">ἐν στρατοπέδῳ νεωτέροις ἐγχειρεῖν πράγμασιν,
ἢν μὴ τοῦ ἔργου ξυνεπιλάβωνται ἡμῖν τῶν
ἔνδον τινές: ἀλλ̓ εἴπερ ὁ σὸς πατὴρ ἤθελε, ῥᾷστα
ἂν ἐς τήνδε τὴν πρᾶξιν καθιστάμενοι ὅσα ἦν τῷ
<milestone unit="section" n="18" />
θεῷ βουλομένῳ ἐπράσσομεν.</q> ἀκούσασα ταῦτα
Εὐφημία προθύμως μὲν ὑπέσχετο ἐπιτελῆ ἔσεσθαι,
ἀπαλλαγεῖσα δὲ ἐνθένδε τὸ πρᾶγμα ἐπὶ τὸν
πατέρα εὐθὺς ἤνεγκε. <milestone unit="section" n="19" />
καὶ ὃς τῷ λόγῳ ἡσθεὶς
῾ταύτην γάρ οἱ ὁδὸν ἔς τε τὰ μαντεῖα καὶ τὴν
βασιλείαν ὑπετόπαζε φέρειν τὴν πρᾶξιν̓ εὐθὺς
μελλήσει οὐδεμιᾷ ὡμολόγησε, πράσσειν τε τὴν
παῖδα ἐκέλευεν ὅπως τῇ ὑστεραίᾳ ἐς λόγους τῇ
Ἀντωνίνῃ αὐτὸς ξυμμίξῃ καὶ τὰ πιστὰ δοίη.
<milestone unit="section" n="20" />
μαθοῦσα δὲ Ἀντωνίνα τὴν Ἰωάννου γνώμην καὶ
ὡς ἀπωτάτω τὸν ἄνθρωπον τῆς τοῦ ἀληθοῦς
ἀπαγαγεῖν ἐννοίας ἐθέλουσα, νῦν μὲν ἔφη οἱ ξυγγενέσθαι
αὐτὸν ἀξύμφορον εἶναι, μή τις ὑποψία
μεταξὺ ἐπιγενομένη διακωλῦσαι τὰ πρασσόμενα
ἱκανὴ εἴη: μέλλειν δὲ αὐτίκα δὴ μάλα ἐς τὴν ἕω
παρὰ Βελισάριον στέλλεσθαι. <milestone unit="section" n="21" />
ἐπειδὰν οὖν ἐκ
Βυζαντίου ἀπαλλαγεῖσα ἐν τῷ προαστείῳ γένηται
῾ὃ δὴ Ῥουφινιαναὶ μὲν ὀνομάζεται, Βελισαρίου δὲ
ἴδιον ἐτύγχανεν ὄν̓, ἐνταῦθα τὸν Ἰωάννην ὡς
<pb id="v.1.p.246" />
ἀσπασόμενόν τε καὶ προπέμψοντα ἥκειν, καὶ τούς
τε λόγους περὶ τῶν ὅλων ποιήσασθαι καὶ τὰ
πιστὰ λαβεῖν τε καὶ δοῦναι. ταῦτα εἰποῦσα εὖ
τε τῷ Ἰωάννῃ εἰπεῖν ἔδοξε καὶ ἡμέρα τακτὴ ἐπὶ
τῇ πράξει διώριστο. <milestone unit="section" n="22" />
ἥ τε βασιλὶς τὸν πάντα
λόγον παρὰ τῆς Ἀντωνίνης ἀκούσασα ἐπῄνει μὲν
τὰ βεβουλευμένα, ἐγκελευομένη δὲ πολλῷ ἔτι
μᾶλλον ἐς τὴν προθυμίαν ἐνῆγεν.
<milestone unit="section" n="23" />
Ἐπειδή τε ἡ κυρία παρῆν, ἀσπασαμένη μὲν ἡ
Ἀντωνίνα τὴν βασιλίδα ἐκ τῆς πόλεως ἀπηλλάσσετο,
ἔν τε Ῥουφινιαναῖς ἐγένετο, ὡς τῇ ὑστεραίᾳ
τῆς ἐπὶ τὴν ἕω ὁδοῦ ἀρξομένη, οὗ δὴ καὶ Ἰωάννης
τὰ ξυγκείμενα ἐπιτελέσων ἐς νύκτα ἦλθεν. <milestone unit="section" n="24" />
ἡ δὲ
βασιλὶς διαβάλλουσα πρὸς τὸν αὑτῆς ἄνδρα τὰ
πρὸς τοῦ Ἰωάννου ἐπὶ τῇ τυραννίδι πρασσόμενα,
Ναρσῆν τε τὸν εὐνοῦχον καὶ Μάρκελλον τὸν τῶν
ἐν παλατίῳ φυλάκων ἄρχοντα ἐς Ῥουφινιανὰς
ξὺν στρατιώταις πολλοῖς ἔπεμψεν, ἐφ̓ ᾧ διερευνησάμενοι
τὰ πρασσόμενα, ἢν τὸν Ἰωάννην
πράγμασι νεωτέροις ἐγχειροῦντα εὑρήσωσι, κτείναντες
εὐθὺς τὸν ἄνθρωπον ἐπανήξουσι. <milestone unit="section" n="25" />
καὶ οἱ
μὲν ἐπὶ τῷ ἔργῳ τούτῳ ἐστέλλοντο. φασὶ δὲ
βασιλέα τῶν ποιουμένων αἰσθόμενον τῶν τινα
Ἰωάννῃ ἐπιτηδείων παῤ αὐτὸν πέμψαι, ἀπεροῦντα
αὐτῷ μηδαμῆ τῇ Ἀντωνίνῃ ἐντυχεῖν λάθρα. <milestone unit="section" n="26" />
Ἰωάννης
δὲ ῾χρῆν γὰρ αὐτῷ γενέσθαι κακῶς᾿ τὴν
βασιλέως ὑποθήκην ἐν ἀλογίᾳ πεποιημένος, ἀμφὶ
νύκτα μέσην τῇ Ἀντωνίνῃ ξυνέμιξεν αἱμασιᾶς πού
τινος ἄγχιστα, ἧς δὴ ὄπισθεν καθίσασα ἐτύγχανε
τοὺς ἀμφὶ Ναρσῆν τε καὶ Μάρκελλον, ὅπως τῶν
λεγομένων ἀκούσειαν. <milestone unit="section" n="27" />
ἐνταῦθα Ἰωάννης μὲν
ἀφυλάκτῳ στόματι τὰ ἐς τὴν ἐπίθεσιν ὡμολόγει
<pb id="v.1.p.248" />
τε καὶ ὅρκοις δεινοτάτοις ἀπισχυρίζετο, Ναρσῆς
δὲ αὐτῷ καὶ Μάρκελλος ἐκ τοῦ αἰφνιδίου ἐπέστησαν.
<milestone unit="section" n="28" />
θορύβου δέ, ὡς τὸ εἰκός, γενομένου οἱ τοῦ
Ἰωάννου δορυφόροι ῾ἄγχιστα γάρ πη ἑστήκεσαν̓
παῤ αὐτὸν αὐτίκα ἐγένοντο. <milestone unit="section" n="29" />
καὶ αὐτῶν τις Μάρκελλον,
οὐκ εἰδὼς ὅστις ποτὲ ἦν, ξίφει ἔπληξεν,
οὕτω τε Ἰωάννης διαφυγεῖν ξὺν αὐτοῖς ἴσχυσεν ἔς
τε τὴν πόλιν κατὰ τάχος ἀφίκετο. <milestone unit="section" n="30" />
καὶ εἰ μὲν
εὐθὺς ἐλθεῖν παρὰ βασιλέα ἐθάρσησεν, οἶμαι ἄν,
οὐδὲν ἐπεπόνθει πρὸς αὐτοῦ ἄχαρι: νῦν δὲ καταφυγὼν
ἐς τὸ ἱερὸν δέδωκε τῇ βασιλίδι κατ̓ ἐξουσίαν
τῇ ἐς αὐτὸν ἐπιβουλῇ χρῆσθαι.
<milestone unit="section" n="31" />
Τότε μὲν οὖν ἐξ ἐπάρχων ἰδιώτης γενόμενος ἐς
ἕτερον ἐνθένδε ἀναστὰς ἐκομίσθη, ὅπερ ἐν τῷ
προαστείῳ Κυζίκου πόλεως ἵδρυται,—Ἀρτάκην
καλοῦσι Κυζικηνοὶ τὸ προάστειον. ἐνταῦθα
ἱερέως οὔ τι ἑκούσιος περιβέβληται σχῆμα, οὐκ
ἐπισκόπου μέντοι, ἀλλ̓ ὅνπερ καλεῖν πρεσβύτερον
νενομίκασιν. <milestone unit="section" n="32" />
ὁ δὲ ἱερουργεῖν ἥκιστα ἤθελεν,
ὡς μή ποτε αὐτῷ ἐμπόδιον εἴη ἐς τὰς ἀρχὰς αὖθις
ἰέναι: τῶν γὰρ ἐλπίδων μεθίεσθαι οὐδαμῆ ἤθελε.
τὰ δὲ χρήματα ἐς τὸ δημόσιον ἀνάγραπτα εὐθὺς
γέγονεν. <milestone unit="section" n="33" />
ὧν δὴ αὐτῷ μοῖραν βασιλεὺς πολλὴν
ἠφίει: <milestone unit="section" n="34" />
ἔτι γὰρ τῇ ἐς αὐτὸν φειδοῖ εἴχετο. ἐνταῦθα
παρῆν τῷ Ἰωάννῃ ἀφροντιστήσαντι μὲν κινδύνων
ἁπάντων, χρήματα δὲ περιβεβλημένῳ μεγάλα,
ὅσα τε αὐτὸς ἐτύγχανε κρύψας καὶ ὅσα βασιλέως
γνώμῃ παῤ αὐτῷ ἔμεινε, τρυφᾶν τε κατ̓ ἐξουσίαν
καὶ τὰ παρόντα ἡγεῖσθαι λογισμῷ σώφρονι εὐδαίμονα
εἶναι. <milestone unit="section" n="35" />
διὸ δὴ καὶ πάντες Ῥωμαῖοι ἐπὶ τῷ
<pb id="v.1.p.250" />
ἀνθρώπῳ ἀτεχνῶς ἤχθοντο, ὅτι δὴ πονηρότατος
γεγονὼς δαιμόνων ἁπάντων, βίον παρὰ τὴν ἀξίαν
εὐδαιμονέστερον ἢ πρότερον ἔχοι. <milestone unit="section" n="36" />
ἀλλ̓ ὁ θεός,
οἶμαι, οὐκ ἤνεγκεν ἐς τοῦτο τὴν τίσιν Ἰωάννῃ
ἀποκεκρίσθαι, ἐπὶ μέγα τε αὐτῷ τὴν κόλασιν
ἐξηρτύετο. ἐγίνετο δὲ ὧδε.
<milestone unit="section" n="37" />
Ἦν τις ἐν Κυζίκῳ ἐπίσκοπος Εὐσέβιος ὄνομα,
χαλεπὸς ἅπασι τοῖς ἐντυγχάνουσιν Ἰωάννου οὐδέν
τι ἧσσον: τοῦτον Κυζικηνοὶ βασιλεῖ διαβάλλοντες
ἐς δίκην ἐκάλουν. <milestone unit="section" n="38" />
ἐπεὶ δὲ οὐδὲν ἤνυον, δυνάμει
αὐτοὺς περιελθόντος Εὐσεβίου πολλῇ, ξυμφρονήσαντες
νεανίαι τινὲς ἐν τῇ Κυζίκου ἀγορᾷ κτείνουσιν.
<milestone unit="section" n="39" />
ἐτύγχανε δὲ Ἰωάννης τῷ Εὐσεβίῳ διάφορος
γεγονὼς μάλιστα, καὶ ἀπ̓ αὐτοῦ ἡ τῆς ἐπιβουλῆς
ὑποψία ἐς αὐτὸν ἦλθε. <milestone unit="section" n="40" />
στέλλονται τοίνυν ἐκ
βουλῆς ἄνδρες διερευνησόμενοι τὸ μίασμα τοῦτο:
οἳ δὴ τὸν Ἰωάννην πρῶτα μὲν ἐν δεσμωτηρίῳ
καθεῖρξαν, ἔπειτα δὲ ἄνδρα ἔπαρχον μὲν δυνατὸν
οὕτω γενόμενον, ἐς πατρικίους δὲ ἀναγραφέντα
καὶ ἐς τῶν ὑπάτων ἀναβεβηκότα τὸν δίφρον, οὗ
μεῖζον εἶναι οὐδὲν ἔν γε τῇ Ῥωμαίων πολιτείᾳ
δοκεῖ, ἔστησάν τε γυμνόν, ἅτε λῃστήν τινα ἢ
λωποδύτην, καὶ ξαίνοντες κατὰ τοῦ νώτου πολλὰς
εἰπεῖν τὰ βεβιωμένα ἠνάγκαζον. <milestone unit="section" n="41" />
καὶ τοῦ
μὲν Εὐσεβίου φόνου αἴτιος Ἰωάννης οὐ λίαν
ἐξελήλεγκτο, ἐῴκει μέντοι ἡ τοῦ θεοῦ δίκη ποινὰς
αὐτὸν τῆς οἰκουμένης ἐσπραττομένη. <milestone unit="section" n="42" />
ἔπειτα δὲ
τὰ χρήματα πάντα ἀφελόμενοι γυμνὸν ἐς τὴν
ναῦν εἰσεβίβασαν, ἱμάτιον ἕν, καὶ τοῦτο τραχὺ
<pb id="v.1.p.252" />
κομιδῆ, ἀμπεχόμενον, ὀβολῶν ὠνηθὲν ὀλίγων
τινῶν, οἵ τε αὐτὸν παραπέμποντες ὅπη ἂν ἡ ναῦς
ὁρμισθείη ἐκέλευον ἄρτον ἢ ὀβολοὺς ἐκ τῶν
προσπιπτόντων αἰτεῖσθαι. <milestone unit="section" n="43" />
οὕτω τε πτωχεύων
πανταχόθι τῆς πορείας τῆς Αἰγύπτου ἐς τὴν
Ἀντινόου κομίζεται. καὶ τρίτον τοῦτο ἔτος αὐτὸν
ἐνταῦθα καθείρξαντες τηροῦσιν. <milestone unit="section" n="44" />
ὁ δέ, καίπερ ἐν
τοιούτοις γεγονὼς πάθεσιν, οὐδὲ τὴν τῆς βασιλείας
ἐλπίδα μεθῆκεν, ἀλλὰ καὶ Ἀλεξανδρέων
τινάς, ἅτε τῷ δημοσίῳ χρυσίον ὀφείλοντας, διαβαλεῖν
ἔγνω. Ἰωάννην μὲν οὖν τὸν Καππαδόκην
δέκα ἐνιαυτοῖς ὕστερον αὕτη τῶν πεπολιτευμένων
κατέλαβε τίσις.
</p></div2>

<div2 type="chapter" n="26" org="uniform" sample="complete"><p><milestone unit="section" n="1" />
Τότε δὲ βασιλεὺς στρατηγόν τε τῆς ἑῴας αὖθις
Βελισάριον κατεστήσατο καὶ ἐς Λιβύην πέμψας
τὴν χώραν ἔσχεν, ὥσπερ ἐν τοῖς ὄπισθεν λελέξεται
λόγοις. <milestone unit="section" n="2" />
ὅπερ ἐπεὶ ἔς τε Χοσρόην καὶ
Πέρσας ἦλθε, δεινῶς ἤσχαλλον, καὶ αὐτοῖς τὴν
εἰρήνην ἐς Ῥωμαίους πεποιημένοις μετέμελεν
ἤδη, ὅτι δὴ αὐτοῖς τὴν δύναμιν ἐπὶ μέγα χωρεῖν
ᾔσθοντο. <milestone unit="section" n="3" />
πέμψας τε ὁ Χοσρόης ἐς Βυζάντιον
πρέσβεις, ξυγχαίρειν τε Ἰουστινιανῷ τῷ βασιλεῖ
ἔφασκε, καὶ τὸ μέρος λαβεῖν ξὺν γέλωτι δῆθεν
τῶν ἐκ Λιβύης λαφύρων ἠξίου, ὅτι δὴ οὐκ ἄν
ποτε Βανδίλων τῷ πολέμῳ περιέσεσθαι ἴσχυσεν,
<milestone unit="section" n="4" />
εἰ μὴ αὐτῷ Πέρσαι ἐσπείσαντο. τότε μὲν οὖν
Χοσρόην Ἰουστινιανὸς χρήμασι δωρησάμενος,
τοὺς πρέσβεις οὐκ εἰς μακρὰν ἀπεπέμψατο.
<pb id="v.1.p.254" />
<milestone unit="section" n="5" />
Ἐν δὲ πόλει Δάρας τοιόνδε τι ξυνέβη γενέσθαι.
Ἰωάννης τις ἦν ἐνταῦθα ἐν καταλόγῳ τεταγμένος
πεζῶν: οὗτος οὐχ ἁπάντων οἱ ξυμφρονούντων
στρατιωτῶν, ἀλλ̓ ὀλίγων τινῶν, τυραννίδι ἐπιθέμενος
τὴν πόλιν ἔσχεν. <milestone unit="section" n="6" />
ἔν τε παλατίῳ καθήμενος
ὥσπερ ἐν ἀκροπόλει, τὴν τυραννίδα ἐκρατύνετο
ἡμέρα ἑκάστῃ. <milestone unit="section" n="7" />
καὶ εἰ μὴ Πέρσας ἔχεσθαι εἰρήνης
ἐς τοὺς Ῥωμαίους τηνικαῦτα ξυνέβη, ἀνήκεστα ἂν
ἐνθένδε Ῥωμαίοις ἐγεγόνει κακά. νῦν δὲ τοῦτο
ἐκώλυσε φθάσασα, ὥσπερ μοι ἐρρήθη, ἡ ξύμβασις.
<milestone unit="section" n="8" />
ἡμέρᾳ δὲ ἀπὸ τῆς τυραννίδος τετάρτῃ
ξυμφρονήσαντες στρατιῶται γνώμῃ Μάμαντός
τε τοῦ τῆς πόλεως ἱερέως καὶ Ἀναστασίου τῶν
δοκίμων τινὸς πολιτῶν, ἐς τὸ παλάτιον μεσημβρίας
ἀκμαζούσης ἀνέβησαν, κρύψας ἕκαστος
ὑπὸ τῷ ἱματίῳ ξιφίδιον. <milestone unit="section" n="9" />
καὶ πρῶτα μὲν ἐν τῇ
μεταύλῳ θύρᾳ τῶν δορυφόρων εὑρόντες ὀλίγους
τινὰς εὐθὺς ἔκτειναν. ἔπειτα δὲ καὶ εἰς τὸν
ἀνδρῶνα ἐσβάντες τοῦ τυράννου ἥπτοντο: τινὲς
δέ φασιν οὐ τοὺς στρατιώτας αὐτὸ πρώτους
εἰργάσθαι, ἀλλ̓ αὐτῶν ἔτι μελλόντων τε ἐν τῇ
μεταύλῳ καὶ κατωρρωδηκότων τὸν κίνδυνον, τῶν
τινα ἀλλαντοπωλῶν ξὺν αὐτοῖς ὄντα ἐσπηδῆσαί
τε ξὺν τῇ κοπίδι καὶ τῷ Ἰωάννῃ ἐντυχόντα
ἀπροσδοκήτως παῖσαι. <milestone unit="section" n="10" />
καὶ τὸν οὐ πληγέντα
μὲν καιρίαν πληγήν, ξὺν θορύβῳ δὲ πολλῷ
φεύγοντα, ἐς τούτους δὴ τοὺς στρατιώτας ἐμπεσεῖν
ἄφνω. <milestone unit="section" n="11" />
οὕτω τε τοῦ ἀνθρώπου αὐτοὺς
ἁψαμένους πῦρ μὲν αὐτίκα τῷ παλατίῳ ὑφάψαντας
καῦσαι, ὡς μή τις ἐλπὶς ἐνθένδε ἀπολειφθείη
τοῖς τὰ νεώτερα πράγματα πράσσουσιν,
<pb id="v.1.p.256" />
αὐτὸν δὲ ἐς τὸ δεσμωτήριον ἀπαγαγόντας δῆσαι.
<milestone unit="section" n="12" />
καὶ αὐτῶν τινα δείσαντα μὴ οἱ στρατιῶται περιεῖναι
τὸν τύραννον γνόντες πράγματα τῇ πόλει
αὖθις παράσχωνται, κτεῖναί τε τὸν Ἰωάννην καὶ
τούτῳ δὴ τῷ τρόπῳ τὴν ταραχὴν παῦσαι. τὰ
μὲν οὖν ἀμφὶ ταύτῃ τῇ τυραννίδι τῇδε ἐχώρησεν.</p></div2></div1></body></text></TEI.2>