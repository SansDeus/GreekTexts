<?xml version="1.0" encoding="utf-8"?>
<TEI.2><text id="tlg4029.tlg001.perseus-grc1"><body><div1 type="book" n="6" org="uniform" sample="complete">
<pb id="v.3.p.288" />
<div2 type="chapter" n="1" org="uniform" sample="complete"><p><milestone unit="section" n="1" />Μετὰ δὲ Ῥωμαῖοι παντὶ τῷ στρατῷ διακινδυνεύειν
οὐκέτι ἐτόλμων: ἱππομαχίας δὲ ποιούμενοι
ἐξ ἐπιδρομῆς τρόπῳ τῷ προτέρῳ τὰ πολλὰ
τοὺς βαρβάρους ἐνίκων. <milestone unit="section" n="2" />
ᾔεσαν δὲ καὶ πεζοὶ
ἑκατέρωθεν, οὐκ ἐς φάλαγγα ξυντεταγμένοι,
<milestone unit="section" n="3" />
ἀλλὰ τοῖς ἱππεῦσιν ἑπόμενοι. καί ποτε Βέσσας
ἐν πρώτῃ ὁρμῇ ἐς τοὺς πολεμίους ξὺν τῷ δόρατι
ἐσπηδήσας τρεῖς τε τῶν ἀρίστων ἱππέων ἔκτεινε
καὶ τοὺς ἄλλους ἐς φυγὴν ἔτρεψεν. <milestone unit="section" n="4" />
αὖθις δὲ
Κωνσταντῖνος τοὺς Οὔννους ἐπαγόμενος ἐν
Νέρωνος πεδίῳ ἀμφὶ δείλην ὀψίαν, ἐπειδὴ τῷ
πλήθει ὑπερβιαζομένους τοὺς ἐναντίους εἶδεν,
<milestone unit="section" n="5" />
ἐποίει τοιάδε. στάδιον μέγα ἐνταῦθα ἐκ παλαιοῦ
ἐστιν, οὗ δὴ οἱ τῆς πόλεως μονομάχοι τὰ πρότερα
ἠγωνίζοντο, πολλά τε ἄλλα οἱ πάλαι ἄνθρωποι
ἀμφὶ τὸ στάδιον τοῦτο ἐδείμαντο, καὶ ἀπ̓ αὐτοῦ
στενωπούς, ὡς τὸ εἰκός, πανταχόθι τοῦ χωρίου
ξυμβαίνει εἶναι. <milestone unit="section" n="6" />
τότε οὖν Κωνσταντῖνος, ἐπεὶ
οὔτε περιέσεσθαι τοῦ τῶν Γότθων ὁμίλου εἶχεν
οὔτε κινδύνου μεγάλου ἐκτὸς φεύγειν οἷός τε ἦν,
<pb id="v.3.p.290" />
ἀπὸ τῶν ἵππων ἅπαντας τοὺς Οὔννους ἀποβιβάσας
πεζὸς ξὺν αὐτοῖς ἔς τινα τῶν ἐκείνῃ
στενωπῶν ἔστη. <milestone unit="section" n="7" />
ὅθεν δὴ βάλλοντες ἐκ τοῦ
ἀσφαλοῦς τοὺς πολεμίους συχνοὺς ἔκτεινον. καὶ
χρόνον μέν τινα οἱ Γότθοι βαλλόμενοι ἀντεῖχον.
<milestone unit="section" n="8" />
ἤλπιζον γάρ, ἐπειδὰν τάχιστα τῶν Οὔννων τὰς
φαρέτρας ἐπιλείπῃ τὰ βέλη, κύκλωσίν τε αὐτῶν
οὐδενὶ πόνῳ ποιήσασθαι καὶ δήσαντες ἐς στρατόπεδον
αὐτοὺς τὸ σφέτερον ἄξειν. <milestone unit="section" n="9" />
ἐπεὶ δὲ οἱ
Μασσαγέται, τοξόται μὲν ἀγαθοὶ ὄντες, ἐς πολὺν
δὲ ὅμιλον βάλλοντες, τοξεύματι σχεδόν τι ἑκάστῳ
πολεμίου ἀνδρὸς ἐπετύγχανον, ᾔσθοντο μὲν
ὑπὲρ ἥμισυ ἀπολωλότες, ἤδη δὲ καὶ ἐς δυσμὰς
ἰόντος ἡλίου οὐκ ἔχοντες ὅ τι γένωνται ἐς φυγὴν
ὥρμηντο. <milestone unit="section" n="10" />
ἔνθα δὴ αὐτῶν πολλοὶ ἔπεσον: ἐπισπόμενοι
γὰρ οἱ Μασσαγέται, ἐπεὶ τοξεύειν ὡς
ἄριστα καὶ πολλῷ χρώμενοι δρόμῳ ἐπίστανται,
οὐδέν τι ἧσσον ἐς νῶτα βάλλοντες ἔκτεινον.
οὕτω τε ἐς Ῥώμην Κωνσταντῖνος ξὺν τοῖς
Οὔννοις ἐς νύκτα ἧκε.
<milestone unit="section" n="11" />
Περανίου δὲ ἡμέραις οὐ πολλαῖς ὕστερον Ῥωμαίων
τισὶ διὰ πύλης Σαλαρίας ἐπὶ τοὺς πολεμίους
ἡγησαμένου ἔφευγον μὲν κατὰ κράτος οἱ
Γότθοι, παλινδιώξεως δὲ περὶ ἡλίου δυσμὰς ἐκ
τοῦ αἰφνιδίου γεγενημένης, τῶν τις Ῥωμαίων
πεζὸς ἐς μέγαν καταστὰς θόρυβον ἐς βαθεῖάν
τινα κατώρυχα ἐμπίπτει, οἷαι πολλαὶ τοῖς πάλαι
ἀνθρώποις πρὸς σίτου παρακαταθήκην ἐνταῦθα,
<milestone unit="section" n="12" />
οἶμαι, πεποίηνται. οὔτε δὲ κραυγῇ χρῆσθαι
<pb id="v.3.p.292" />
τολμήσας, ἅτε που ἐγγὺς στρατοπεδευομένων τῶν
πολεμίων, οὔτε τοῦ βόθρου τρόπῳ ὁτῳοῦν ἀπαλλάσσεσθαι
οἷός τε ὤν, ἐπεὶ ἀνάβασιν οὐδαμῆ
εἶχεν, αὐτοῦ διανυκτερεύειν ἠνάγκαστο. <milestone unit="section" n="13" />
τῇ δὲ
ἐπιγενομένῃ ἡμέρᾳ, τροπῆς αὖθις τῶν βαρβάρων
γεγενημένης, τῶν τις Γότθων ἐς τὴν αὐτὴν κατώρυχα
ἐμπίπτει. <milestone unit="section" n="14" />
ἔνθα δὴ ἄμφω ἔς τε φιλοφροσύνην
καὶ εὔνοιαν ξυνηλθέτην ἀλλήλοιν,
ξυναγούσης αὐτοὺς τῆς ἀνάγκης, τά τε πιστὰ
ἐδοσαν, ἦ μὴν κατεσπουδασμένην ἑκατέρῳ τὴν
θατέρου σωτηρίαν εἶναι, καὶ τότε δὴ μέγα καὶ
ἐξαίσιον ἄμφω ἐβόων. <milestone unit="section" n="15" />
Γότθοι μὲν οὖν τῇ τε
φωνῇ ἐπισπόμενοι καὶ ὑπὲρ τῆς κατώρυχος διακύψαντες
ἐπυνθάνοντο ὅστις ποτὲ ὁ βοῶν εἴη.
<milestone unit="section" n="16" />
οὕτω δὲ τοῖν ἀνδροῖν δεδογμένον, σιωπὴν μὲν ὁ
Ῥωμαῖος εἶχεν, ἅτερος δὲ τῇ πατρίῳ γλώσσῃ
ἔναγχος ἔφασκεν ἐν τῇ γενομένῃ τροπῇ ἐμπεπτωκέναι,
βρόχον τε αὐτούς, ὅπως ἀναβαίνοι, ἠξίου
καθεῖναι. <milestone unit="section" n="17" />
καὶ οἱ μὲν ὡς τάχιστα τῶν κάλων
τὰς ἀρχὰς ἀπορρίψαντες τοῦ Γότθου ποιεῖσθαι
τὴν ἀνολκὴν ᾤοντο, λαβόμενος δὲ ὁ Ῥωμαῖος τῶν
βρόχων εἵλκετο ἄνω, τοιοῦτον εἰπών, ὡς, ἢν μὲν
αὐτὸς ἀναβαίνοι πρῶτος, οὔποτε τοῦ ἑταίρου
ἀμελήσειν τοὺς Γότθους, ἢν δέ γε τὸν πολέμιον
πύθωνται μόνον ἐνταῦθα εἶναι, οὐδένα ἂν αὐτοῦ
ποιοῖντο λόγον. <milestone unit="section" n="18" />
ταῦτα εἰπὼν ἀνέβη. καὶ αὐτὸν
ἐπεὶ οἱ Γότθοι εἶδον, ἐθαύμαζόν τε καὶ ἀμηχανίᾳ
πολλῇ εἴχοντο, πάντα τε παῤ αὐτοῦ τὸν λόγον
ἀκούσαντες ἐν δευτέρῳ τὸν ἑταῖρον ἀνεῖλκον,
ὃς δὴ αὐτοῖς τά τε ξυγκείμενα σφίσι καὶ τὰ δεδομένα
<pb id="v.3.p.294" />
πρὸς ἀμφοτέρων πιστὰ ἔφρασε. <milestone unit="section" n="19" />
καὶ αὐτὸς
μὲν ξὺν τοῖς ἑταίροις ἀπιὼν ᾤχετο, τὸν δὲ Ῥωμαῖον
κακῶν ἀπαθῆ ἐς τὴν πόλιν ἀφῆκαν ἰέναι.
<milestone unit="section" n="20" />
ἔπειτα δὲ ἱππεῖς μὲν πολλάκις ἑκατέρωθεν οὐ
πολλοὶ ὡς ἐς μάχην ὡπλίζοντο, ἐς μονομαχίαν
δὲ ἀεὶ τὰ τῆς ἀγωνίας αὐτοῖς ἐτελεύτα καὶ πάσαις
Ῥωμαῖοι ἐνίκων. ταῦτα μὲν δὴ ὧδέ πη ἔσχεν.
<milestone unit="section" n="21" />
Ὀλίγῳ δὲ ὕστερον χρόνῳ ξυμβολῆς ἐν Νέρωνος
γινομένης πεδίῳ, διώξεις τε ἄλλων ἄλλῃ κατ̓
ὀλίγους ἱππεῖς ποιουμένων, Χορσάμαντις, ἐν
τοῖς Βελισαρίου δορυφόροις εὐδόκιμος, Μασσαγέτης
γένος, ξὺν ἑτέροις τισὶν ἄνδρας ἑβδομήκοντα
τῶν πολεμίων ἐδίωκεν. <milestone unit="section" n="22" />
ἐπειδή τε τοῦ
πεδίου πόρρω ἐγένετο, οἱ μὲν ἄλλοι Ῥωμαῖοι
ὀπίσω ἀπήλαυνον, Χορσάμαντις δὲ μόνος ἔτι
ἐδίωκεν. ὅπερ κατιδόντες οἱ Γότθοι στρέψαντες
τοὺς ἵππους ἐπ̓ αὐτὸν ᾔεσαν. <milestone unit="section" n="23" />
καὶ ὁ μὲν ἐς
μέσους χωρήσας, ἕνα τε τῶν ἀρίστων δόρατι
κτείνας, ἐπὶ τοὺς ἄλλους ᾔει, οἱ δὲ αὖθις τραπόμενοι
ἐς φυγὴν ὥρμηντο. <milestone unit="section" n="24" />
αἰσχυνόμενοι δὲ τοὺς
ἐν τῷ στρατοπέδῳ ῾ἤδη γὰρ καὶ πρὸς αὐτῶν
καθορᾶσθαι ὑπώπτευον̓ πάλιν ἰέναι ἐπ̓ αὐτὸν
ἤθελον. <milestone unit="section" n="25" />
ταὐτὸ δὲ παθόντες, ὅπερ καὶ πρότερον,
ἕνα τε τῶν ἀρίστων ἀποβαλόντες, ἐς φυγὴν οὐδὲν
ἧσσον ἐτράποντο, μέχρι τε τοῦ χαρακώματος
τὴν δίωξιν ὁ Χορσάμαντις ποιησάμενος ἀνέστρεψε
μόνος. <milestone unit="section" n="26" />
ὀλίγῳ δὲ ὕστερον ἐν μάχῃ ἑτέρᾳ
κνήμην τὴν ἀριστερὰν βληθέντι τούτῳ ἐνομίσθη
<pb id="v.3.p.296" />
εἶναι ἄκρου ὀστέου τὸ βέλος ἁψάμενον.
<milestone unit="section" n="27" />
ἀπόμαχος μέντοι ἡμέρας ὅσας δὴ ἐπὶ ταύτῃ
γεγονὼς τῇ πληγῇ ἅτε ἀνὴρ βάρβαρος οὐκ ἤνεγκε
πρᾴως, ἀλλ̓ ἠπείλησε τῆς ἐς τὸ σκέλος ὕβρεως
τοὺς Γότθους ὅτι τάχιστα τίσασθαι. <milestone unit="section" n="28" />
ῥαΐσας οὖν
οὐ πολλῷ ὕστερον ἔν τε ἀρίστῳ οἰνωμένος, ὥσπερ
εἰώθει, μόνος ἐπὶ τοὺς πολεμίους ἐβούλευσεν
ἰέναι καὶ τῆς ἐς τὸν πόδα ὕβρεως τίσασθαι, ἔν
τε Πιγκιανῇ γενόμενος πυλίδι, στέλλεσθαι πρὸς
Βελισαρίου ἔφασκεν ἐπὶ τὸ τῶν ἐναντίων στρατόπεδον.
<milestone unit="section" n="29" />
οἱ δὲ ταύτῃ φρουροὶ ῾οὐ γὰρ ἀπιστεῖν
ἀνδρὶ τῶν Βελισαρίου δορυφόρων ἀρίστῳ εἶχον̓
τάς τε πύλας ἀνέῳξαν καὶ ὅπη βούλοιτο ἀφῆκαν
ἰέναι. <milestone unit="section" n="30" />
κατιδόντες τε αὐτὸν οἱ πολέμιοι, τὰ μὲν
πρῶτα αὐτόμολον σφίσι τινὰ προσχωρεῖν ᾤοντο,
ἐπεὶ δὲ ἀγχοῦ γενόμενος τοῦ τόξου εἴχετο, οὐκ εἰδότες
ὅστις ποτὲ εἴη, χωροῦσιν ἐπ̓ αὐτὸν εἴκοσιν.
<milestone unit="section" n="31" />
οὓς δὴ εὐπετῶς ἀπωσάμενος ἀπήλαυνε βάδην,
πλειόνων τε Γότθων ἐπ̓ αὐτὸν ἰόντων οὐκ ἔφυγεν.
<milestone unit="section" n="32" />
ὡς δὲ πλήθους πολλοῦ ἐπιρρέοντος ἀμύνεσθαι
ἠξίου, Ῥωμαῖοι ἐκ τῶν πύργων θεώμενοι μαίνεσθαι
μὲν τὸν ἄνδρα ὑπώπτευον, ὡς δὲ Χορσάμαντις
εἴη οὔπω ἠπίσταντο. <milestone unit="section" n="33" />
ἔργα μὲν ἐπιδειξάμενος
μεγάλα τε καὶ λόγου πολλοῦ ἄξια, ἔς τε κύκλωσιν
ἐμπεπτωκὼς τοῦ τῶν πολεμίων στρατεύματος,
<milestone unit="section" n="34" />
ποινὰς ἀλόγου θράσους ἐξέτισεν. ἅπερ
ἐπειδὴ Βελισάριός τε καὶ ὁ Ῥωμαίων στρατὸς
ἔμαθον, ἐν πένθει μεγάλῳ γενόμενοι, ἅτε τῆς
πάντων ἐλπίδος ἐπὶ τῷ ἀνθρώπῳ διαφθαρείσης, ὠδύροντο.
<pb id="v.3.p.298" />
</p></div2>

<div2 type="chapter" n="2" org="uniform" sample="complete"><p><milestone unit="section" n="1" />Εὐθάλιος δέ τις ἀμφὶ θερινὰς τροπὰς ἐς Ταρακίναν
ἐκ Βυζαντίου ἧκε, χρήματα ἔχων ἅπερ
τοῖς στρατιώταις βασιλεὺς ὦφλε. <milestone unit="section" n="2" />
δείσας τε μὴ
κατὰ τὴν ὁδὸν ἐντυχόντες πολέμιοι τὰ χρήματά
τε ἀφέλωνται καὶ αὐτὸν κτείνωσι, γράφει πρὸς
Βελισάριον ἀσφαλῆ οἱ ἐς Ῥώμην τὴν πορείαν
ποιήσασθαι. <milestone unit="section" n="3" />
ὁ δὲ ἄνδρας μὲν ἑκατὸν τῶν αὑτοῦ
ὑπασπιστῶν δοκίμους ἀπολεξάμενος ξὺν δορυφόροις
δύο πέμπει ἐς Ταρακίναν οἵπερ αὐτῷ
τὰ χρήματα ξυγκομίσαιεν. <milestone unit="section" n="4" />
δόκησιν δὲ ἀεὶ τοῖς
βαρβάροις παρείχετο ὡς παντὶ τῷ στρατῷ μαχεσόμενος,
ὅπως μὴ ἐνθένδε τῶν πολεμίων τινὲς
ἢ τροφῶν ξυγκομιδῆς ἕνεκα ἢ ἄλλου ὁτουοῦν
ἴωσιν. <milestone unit="section" n="5" />
ἐπεὶ δὲ τῇ ὑστεραίᾳ τοὺς ἀμφὶ Εὐθάλιον
ἔγνω παρέσεσθαι, διεῖπέ τε καὶ διεκόσμει ὡς ἐς
μάχην τὸ στράτευμα, καὶ οἱ βάρβαροι ἐν παρασκευῇ
ἦσαν. <milestone unit="section" n="6" />
ὅλην μὲν οὖν δείλην πρωίαν
κατεῖχεν ἀμφὶ τὰς πύλας τοὺς στρατιώτας: ᾔδει
γὰρ Εὐθάλιόν τε καὶ τοὺς ξὺν αὐτῷ ἐς νύκτα
ἀφίξεσθαι. <milestone unit="section" n="7" />
ἐς δὲ ἡμέραν μέσην ἄριστον ἐκέλευε
τὸ στράτευμα αἱρεῖσθαι, καὶ οἱ Γότθοι ταὐτὸ
τοῦτο ἐποίουν, ἐς τὴν ὑστεραίαν αὐτὸν οἰόμενοι
τὴν ξυμβολὴν ἀποτίθεσθαι. <milestone unit="section" n="8" />
ὀλίγῳ δὲ ὕστερον
Μαρτῖνον μὲν καὶ Βαλεριανὸν ξὺν τοῖς ἑπομένοις
ἐς Νέρωνος πεδίον Βελισάριος ἔπεμψε, ξυνταράσσειν
ὅτι μάλιστα ἐπιστείλας τὸ τῶν πολεμίων
<pb id="v.3.p.300" />
στρατόπεδον. <milestone unit="section" n="9" />
ἐκ δὲ πυλίδος Πιγκιανῆς ἱππέας
ἑξακοσίους ἐπὶ τῶν βαρβάρων τὰ χαρακώματα
ἔστελλεν: <milestone unit="section" n="10" />
οἷς δὴ τρεῖς τῶν αὑτοῦ δορυφόρων
ἐπέστησεν, Ἀρτασίρην τε ἄνδρα Πέρσην καὶ
Βώχαν Μασσαγέτην γένος καὶ Κουτίλαν Θρᾷκα.
καὶ πολλοὶ μὲν αὐτοῖς τῶν ἐναντίων ἀπήντησαν.
<milestone unit="section" n="11" />
χρόνον δὲ πολὺν ἡ μάχη ἐν χερσὶν οὐκ ἐγίνετο,
ἀλλ̓ ἐπιοῦσί τε ὑπεχώρουν ἀλλήλοις καὶ τὰς
διώξεις ἑκάτεροι ἀγχιστρόφους ποιούμενοι ἐῴκεισαν
βουλομένοις ἐς τοῦτο σφίσι δαπανᾶσθαι
τὸν τῆς ἡμέρας χρόνον. <milestone unit="section" n="12" />
προϊόντες μέντοι ὀργῇ
ἐς ἀλλήλους εἴχοντο ἤδη: καρτερᾶς τε γεγενημένης
τῆς ξυμβολῆς, ἑκατέρων μὲν πολλοὶ καὶ
ἄριστοι ἔπεσον, ἀμφοτέροις δὲ ἀπό τε τῆς πόλεως
καὶ τῶν χαρακωμάτων ἐπίκουροι ἦλθον. <milestone unit="section" n="13" />
ὧν δὴ
ἀναμιγνυμένων τοῖς μαχομένοις ἔτι μᾶλλον ὁ
πόνος ἐπὶ μέγα ᾔρετο. καὶ ἡ κραυγὴ τήν τε
πόλιν καὶ τὰ στρατόπεδα περιλαβοῦσα τοὺς
μαχομένους ἐξέπλησσε. <milestone unit="section" n="14" />
τέλος δὲ Ῥωμαῖοι
ἀρετῇ ὠσάμενοι τοὺς πολεμίους ἐτρέψαντο.
Ἐν τούτῳ τῷ ἔργῳ Κουτίλας μέσην τὴν κεφαλὴν
ἀκοντίῳ πληγεὶς καὶ ταύτῃ τὸ δοράτιον
ἐμπεπηγὸς ἔχων ἐδίωκε. <milestone unit="section" n="15" />
τῆς τε τροπῆς γενομένης
ἅμα τοῖς περιοῦσιν ἐς τὴν πόλιν ἀμφὶ
ἡλίου δύσιν ἐσήλασε, κραδαινομένου οἱ ἐν τῇ
κεφαλῇ τοῦ ἀκοντίου, θέαμα λόγου πολλοῦ ἄξιον.
<milestone unit="section" n="16" />
ἐν τούτῳ δὲ καὶ Ἄρζην, τῶν Βελισαρίου ὑπασπιστῶν
ἕνα, τῶν τις Γότθων τοξότης μεταξὺ τῆς
<pb id="v.3.p.302" />
τε ῥινὸς καὶ ὀφθαλμοῦ τοῦ δεξιοῦ βάλλει.
<milestone unit="section" n="17" />
καὶ τοῦ μὲν τοξεύματος ἡ ἀκὶς ἄχρι ἐς τὸν αὐχένα
ὀπίσω διῆλθεν, οὐ μέντοι διεφάνη, τοῦ δὲ ἀτράκτου
τὸ λειπόμενον ἐπῆν τε τῷ προσώπῳ καὶ
ἱππευομένου τοῦ ἀνθρώπου ἐσείετο. <milestone unit="section" n="18" />
ὃν δὴ ξὺν
τῷ Κουτίλᾳ θεώμενοι ἐν θαύματι μεγάλῳ ἐποιοῦντο
Ῥωμαῖοι ὅτι δὴ ἱππεύοντο, οὐδεμίαν ἐπιστροφὴν
τοῦ κακοῦ ἔχοντες. ταῦτα μὲν οὖν
ἐφέρετο τῇδε.
<milestone unit="section" n="19" />
Ἐν δὲ Νέρωνος πεδίῳ τὰ βαρβάρων πράγματα
καθυπέρτερα ἦν. οἵ τε ἀμφὶ Βαλεριανὸν καὶ
Μαρτῖνον, πλήθει πολλῷ πολεμίων μαχόμενοι,
καρτερῶς μὲν ὑφίσταντο, ἔπασχον δὲ τὰ δεινότατα,
καὶ κινδύνου ἐς μέγα τι ἀφίκοντο χρῆμα.
<milestone unit="section" n="20" />
καὶ τότε δὴ Βελισάριος Βώχαν ἐκέλευεν ἐπαγόμενον
τοὺς ξὺν αὐτῷ ἀκραιφνέσι σώμασί τε καὶ
ἵπποις ἐκ τῆς ξυμβολῆς ἐπανήκοντας ἐς Νέρωνος
πεδίον ἰέναι. <milestone unit="section" n="21" />
ἤδη δὲ ἦν τῆς ἡμέρας ὀψέ. καὶ
Ῥωμαίοις τῶν ἀμφὶ Βώχαν ἐπιβεβοηθηκότων ἐκ
τοῦ αἰφνιδίου τροπὴ τῶν βαρβάρων ἐγίνετο, ἐς
ἣν ἐπὶ πλεῖστον Βώχας ἐμπεσὼν ἐς κύκλωσιν
δυοκαίδεκα πολεμίων δόρατα φερόντων ἀφίκετο.
<milestone unit="section" n="22" />
καὶ αὐτὸν ἔπαισαν μὲν ὁμοῦ τοῖς δόρασιν ἅπαντες.
τοῦ δὲ θώρακος ὑφισταμένου αἱ μὲν ἄλλαι πληγαὶ
οὐ σφόδρα ἐλύπουν, εἷς δὲ τῶν Γότθων
ἐξόπισθεν ὑπὲρ μασχάλην τὴν δεξιὰν γυμνοῦ τοῦ
σώματος ἄγχιστα τοῦ ὤμου ἐπιτυχὼν ἔπληξε
τὸν νεανίαν, οὐ καιρίαν μέντοι, οὐδὲ ἐς θανάτου
κίνδυνον ἄγουσαν. <milestone unit="section" n="23" />
ἔμπροσθεν δὲ ἄλλος μηρὸν
αὐτοῦ τὸν εὐώνυμον νύξας τὸν ταύτῃ μυῶνα οὐκ
εὐθείᾳ τινί, ἀλλ̓ ἐγκαρσίᾳ πληγῇ ἔτεμε. <milestone unit="section" n="24" />
Βαλεριανὸς
<pb id="v.3.p.304" />
δὲ καὶ Μαρτῖνος τὰ ποιούμενα κατεῖδόν τε
καί οἱ ἐπιβεβοηθηκότες ὡς τάχιστα ἔτρεψάν τε
τοὺς πολεμίους καὶ τοῦ χαλινοῦ τοῦ Βώχα ἵππου
ἄμφω λαβομένω ἐς τὴν πόλιν ἀφίκοντο. νύξ τε
ἐπεγένετο καὶ ξὺν τοῖς χρήμασιν Εὐθάλιος ἦλθεν.
<milestone unit="section" n="25" />
Ἐπεὶ δὲ ἅπαντες ἐν τῇ πόλει ἐγένοντο, τῶν
τραυμάτων ἐπεμελοῦντο. Ἄρζου μὲν οὖν τὸ
βέλος ἀπὸ τοῦ προσώπου ἀφέλκεσθαι βουλόμενοι
οἱ ἰατροὶ χρόνον τινὰ ἤσχαλλον, οὐχ ὅτι
τοῦ ὀφθαλμοῦ ἕνεκεν, ὃν δὴ οὐκ ἄν ποτε σωθήσεσθαι
ὑπετόπαζον, ἀλλ̓ ὅπως μὴ ὑμένων τε καὶ
νεύρων τρήσεσιν, οἷα πολλὰ ἐνταῦθά ἐστιν,
ἄνδρα τῆς Βελισαρίου οἰκίας ἄριστον διαφθείρωσιν.
<milestone unit="section" n="26" />
ἔπειτα δὲ τῶν τις ἰατρῶν, Θεόκτιστος
ὄνομα, ὄπισθεν ἐς τὸν αὐχένα ἐρείσας ἐπυνθάνετο
τοῦ ἀνθρώπου εἰ λίαν ἀλγοίη. <milestone unit="section" n="27" />
τοῦ δὲ ἀλγεῖν
φήσαντος, <q direct="unspecified">Οὐκοῦν αὐτός τε σωθήσῃ,</q> εἶπε,
<q direct="unspecified">καὶ τὴν ὄψιν οὐκ ἂν βλαβήσῃ.</q> ταῦτα δὲ
ἰσχυρίσατο τεκμηράμενος ὅτι τοῦ βέλους ἡ ἀκὶς
τοῦ δέρματος οὐ πόρρω διήκει. <milestone unit="section" n="28" />
τοῦ μὲν οὖν
ἀτράκτου ὅσον ἔξω ἐφαίνετο ἐκτεμὼν ἔρριψε,
διελὼν δὲ τῶν ἰνίων τὸ δέρμα οὗ μάλιστα ὁ ἀνὴρ
πολυώδυνος ἦν, ἐντεῦθεν πόνῳ οὐδενὶ τὴν ἀκίδα
ἐφείλκυσε, τρισί τε προὔχουσαν ὀπίσω ὀξείαις
καὶ μοῖραν τοῦ βέλους τὴν λειπομένην ξὺν αὐτῇ
φέρουσαν. <milestone unit="section" n="29" />
οὕτω τε Ἄρζης κακῶν τε παντάπασιν
ἀπαθὴς ἔμεινε καὶ οὐδὲ ἴχνος αὐτοῦ τῆς πληγῆς
ἐς τὸ πρόσωπον ἀπελείπετο. <milestone unit="section" n="30" />
Κουτίλας δὲ βιαιότερον
τοῦ δορατίου ἐκ τῆς κεφαλῆς ἀφαιρεθέντος
῾ἐπεπήγει γὰρ ἐπὶ πλεῖστον̓ ἐς λειποθυμίαν ἐξέπεσεν.
<pb id="v.3.p.306" />
<milestone unit="section" n="31" />
ἐπεὶ δέ οἱ φλεγμαίνειν αἱ τῇδε μήνιγγες
ἤρξαντο, φρενίτιδι νόσῳ ἁλοὺς οὐ πολλῷ ὕστερον
ἐτελεύτησε. <milestone unit="section" n="32" />
Βώχαν μέντοι αὐτίκα αἵματός τε
ῥύσις ἄφατος ἐκ τοῦ μηροῦ ἔσχε καὶ τεθνηξομένῳ
οὐκ ἐς μακρὰν ἐῴκει. αἴτιον δὲ τούτου
εἶναι ἰατροὶ ἔλεγον ὅτι οὐκ ἐπ̓ εὐθείας, ἀλλ̓
ἐγκαρσίᾳ ἐντομῇ τὸν μυῶνα ἡ πληγὴ ἔκοψεν.
<milestone unit="section" n="33" />
ἡμέραις γοῦν ἀπέθανε τρισὶν ὕστερον. διὰ ταῦτα
μὲν οὖν Ῥωμαῖοι τὴν νύκτα ὅλην ἐκείνην ἐν πένθει
μεγάλῳ ἐγένοντο: Γότθων δὲ θρῆνοί τε πολλοὶ
καὶ κωκυτοὶ μεγάλοι ἐκ τῶν χαρακωμάτων ἠκούοντο.
<milestone unit="section" n="34" />
καὶ ἐθαύμαζόν γε Ῥωμαῖοι, ἐπεὶ οὐδὲν
ἐδόκει πάθος ξυμβῆναι τοῖς πολεμίοις λόγου ἄξιον
τῇ προτεραίᾳ, πλήν γε δὴ ὅτι οὐκ ὀλίγοι αὐτῶν
ἐν ταῖς ξυμβολαῖς διεφθάρησαν. <milestone unit="section" n="35" />
ὅπερ καὶ πρότερον
αὐτοῖς οὐδέν τι ἧσσον, εἰ μὴ καὶ μᾶλλον,
ξυνενεχθὲν οὐ λίαν γε αὐτοὺς διὰ τὴν πολυανθρωπίαν
ἐτάραξεν. <milestone unit="section" n="36" />
ἐγνώσθη μέντοι τῇ ὑστεραίᾳ
ὡς ἄνδρας δοκίμους ἐς τὰ μάλιστα τοῦ ἐν Νέρωνος
πεδίῳ στρατοπέδου Γότθοι ἐθρήνουν, οὓς δὴ ὁ
Βώχας ἐν τῇ πρώτῃ ὁρμῇ ἔκτεινεν.
<milestone unit="section" n="37" />
Ἐγένοντο δὲ καὶ ἄλλαι οὐκ ἀξιόλογοι ξυμβολαί,
ἅσπερ μοι ξυγγράψαι οὔτι ἀναγκαῖον
ἔδοξεν εἶναι. πάσας μέντοι ἑπτὰ καὶ ἑξήκοντα
ἐν τῇδε τῇ πολιορκίᾳ ξυνηνέχθη γενέσθαι, καὶ
δύο δὴ ἄλλας ὑστάτας, αἵ μοι ἐν τοῖς ὄπισθεν
λόγοις εἰρήσονται. <milestone unit="section" n="38" />
τότε δὲ ὅ τε χειμὼν ἔληγε
καὶ τὸ δεύτερον ἔτος ἐτελεύτα τῷ πολέμῳ τῷδε,
ὃν Προκόπιος ξυνέγραψεν.
<pb id="v.3.p.308" />
</p></div2>

<div2 type="chapter" n="3" org="uniform" sample="complete"><p><milestone unit="section" n="1" />Ἤδη δὲ τῆς θερινῆς τροπῆς ἀρξαμένης λιμός
τε ὁμοῦ καὶ λοιμὸς τοῖς ἐν τῇ πόλει ἐπέπεσε.
καὶ τοῖς στρατιώταις σῖτος μὲν ἔτι ἐλείπετο,
ἄλλο δὲ τῶν ἐπιτηδείων οὐδέν, Ῥωμαίους δὲ
τοὺς ἄλλους ὅ τε σῖτος ἐπελελοίπει καὶ ὁ λιμὸς
ἀκριβῶς ξὺν τῷ λοιμῷ ἐπίεζεν. <milestone unit="section" n="2" />
ὧν δὴ οἱ Γότθοι
αἰσθόμενοι μάχῃ μὲν διακινδυνεύειν πρὸς τοὺς
πολεμίους οὐκέτι ἤθελον, ἐφύλασσον δὲ ὅπως
αὐτοῖς μηδὲν τοῦ λοιποῦ ἐσκομίζοιτο. <milestone unit="section" n="3" />
ἐστὸν
δὲ ὕδατος ὀχετὼ δύο μεταξὺ Λατίνης τε καὶ
Ἀππίας ὁδοῦ, ὑψηλὼ ἐς ἄγαν, κυρτώμασί τε ἐπὶ
πλεῖστον ἀνεχομένω. <milestone unit="section" n="4" />
τούτω δὴ τὼ ὀχετὼ ἐν
χώρῳ διέχοντι Ῥώμης σταδίοις πεντήκοντα ξυμβάλλετόν
τε ἀλλήλοιν καὶ τὴν ἐναντίαν ὁδὸν δἰ
ὀλίγου τρέπεσθον. <milestone unit="section" n="5" />
ὁ γὰρ ἔμπροσθεν χώραν
λαχὼν τὴν ἐν δεξιᾷ τηνικαῦτα χωρεῖ φερόμενος
τὰ εὐώνυμα. <milestone unit="section" n="6" />
πάλιν δὲ ξυνιόντε καὶ χώραν τὴν
προτέραν ἀπολαβόντε τὸ λοιπὸν διακέκρισθον,
καὶ ἀπ̓ αὐτοῦ χῶρον τὸν μεταξὺ ὀχύρωμα ξυμβαίνει
τῷ ἐκ τῶν ὀχετῶν περιβάλλεσθαι. <milestone unit="section" n="7" />
τούτων
δὲ τὰ κάτω κυρτώματα οἱ βάρβαροι λίθοις τε καὶ
πηλῷ φράξαντες φρουρίου σχῆμα πεποίηνται
κἀνταῦθα οὐχ ἧσσον ἢ ἐς ἑπτακισχιλίους ἐνστρατοπεδευσάμενοι
φυλακὴν εἶχον τοῦ μηκέτι
τοὺς πολεμίους ἐς τὴν πόλιν τι τῶν ἐπιτηδείων ἐσκομίζεσθαι.
<pb id="v.3.p.310" />
<milestone unit="section" n="8" />
Τότε δὴ Ῥωμαίους πᾶσα μὲν ἐλπὶς ἀγαθοῦ
ἐπελελοίπει, πᾶσα δὲ ἰδέα κακοῦ περιεστήκει.
τέως μὲν οὖν ὁ σῖτος ἤκμαζε, τῶν στρατιωτῶν οἱ
εὐτολμότατοι ἐναγούσης αὐτοὺς τῆς τῶν χρημάτων
ἐπιθυμίας τοῖς ἵπποις τε ὀχούμενοι καὶ
ἄλλους ἐφέλκοντες ἐν τοῖς ληΐοις ἐγίνοντο νύκτωρ
τῆς πόλεως οὐ μακρὰν ἄποθεν. <milestone unit="section" n="9" />
τέμνοντές τε
τοὺς ἀστάχυας καὶ τοῖς ἵπποις οὓς αὐτοὶ ἐφεῖλκον
ἐνθέμενοι, ἐς τὴν πόλιν λανθάνοντες τοὺς
πολεμίους ἐκόμιζον χρημάτων τε μεγάλων Ῥωμαίων
τοῖς εὐδαίμοσιν ἀπεδίδοντο. <milestone unit="section" n="10" />
οἱ μέντοι ἄλλοι
βοτάναις τισὶν ἀπέζων, οἷαι πολλαὶ ἀμφί τε
τὰ προάστεια καὶ τοῦ περιβόλου ἐντὸς γίνονται.
βοτάνη γὰρ γῆν τὴν Ῥωμαίων οὔτε χειμῶνος
ὥρᾳ οὔτε ἐς ἄλλον τινὰ ἐπιλείπει καιρόν, ἀλλ̓
ἀνθεῖ τε ἀεὶ καὶ τέθηλεν ἐς πάντα τὸν χρόνον.
<milestone unit="section" n="11" />
ἀφ̓ οὗ δὴ καὶ ἱπποφορβεῖν ἐνταῦθα τοὺς πολιορκουμένους
τετύχηκε. τινὲς δὲ καὶ ἐξ ἡμιόνων
τῶν ἐν Ῥώμῃ θνησκόντων ἀλλᾶντας ποιούμενοι
ἀπεδίδοντο λάθρα. <milestone unit="section" n="12" />
ἐπεὶ δὲ σῖτον τὰ λήϊα οὐκέτι
εἶχε καὶ ἐς μέγα κακὸν ἅπαντες Ῥωμαῖοι ἀφίκοντο,
Βελισάριόν τε περιίσταντο καὶ μάχῃ μιᾷ
διακρίνεσθαι πρὸς τοὺς πολεμίους ἠνάγκαζον,
Ῥωμαίων οὐδένα τῆς ξυμβολῆς ἀπολείψεσθαι
ὑποσχόμενοι. καὶ αὐτῷ ἀπορουμένῳ τε τοῖς
παροῦσι καὶ λίαν ἀχθομένῳ τῶν ἀπὸ τοῦ δήμου
ἔλεξάν τινες τοιάδε:
<milestone unit="section" n="13" />
<q direct="unspecified">Οὐ προσδεχομένους ἡμᾶς ἡ παροῦσα, ὦ
στρατηγέ, κατέλαβε τύχη, ἀλλ̓ εἰς πᾶν ἡμῖν
τοὐναντίον τὰ τῆς ἐλπίδος ἐκβέβηκε. <milestone unit="section" n="14" />
τετυχηκότες
γὰρ ὧν πρότερον ἐν ἐπιθυμίᾳ κατέστημεν,
<pb id="v.3.p.312" />
τανῦν ἐς τὴν παροῦσαν ξυμφορὰν ἥκομεν, καὶ
περιέστηκεν ἡμῶν ἡ προλαβοῦσα δόξα τὸ καλῶς
τῆς βασιλέως προμηθείας ἐφίεσθαι, νῦν ἄνοιά τε
οὖσα καὶ κακῶν τῶν μεγίστων ὑπόθεσις. <milestone unit="section" n="15" />
ἀφ̓
οὗ δὴ ἐς τόδε ἀνάγκης ἀφίγμεθα ὥστε ἐν τῷ
παρόντι ἔτι βιάζεσθαι καὶ πρὸς τοὺς βαρβάρους
ὁπλίζεσθαι τετολμήκαμεν. <milestone unit="section" n="16" />
καὶ συγγνώμη μὲν εἰ
πρὸς Βελισάριον θρασυνόμεθα, γαστὴρ γὰρ οὐκ
οἶδεν ἀποροῦσα τῶν ἀναγκαίων αἰσχύνεσθαι,
<milestone unit="section" n="17" />
ἀπολελογήσθω δὲ ἡμῖν τῆς προπετείας ἡ τύχη.
πάντων γὰρ εἰκότως ἀνιαρότατος εἶναι δοκεῖ
μηκυνόμενος τοῖς οὐκ εὖ φερομένοις ὁ βίος. τὰ
μὲν οὖν ξυμπεσόντα ἡμῖν ὁρᾷς δήπουθεν. <milestone unit="section" n="18" />
ἀγροὶ
μὲν οὗτοι καὶ χώρα ξύμπασα ὑποπέπτωκε ταῖς
τῶν πολεμίων χερσίν: ἡ πόλις δὲ αὕτη τῶν
ἀγαθῶν ἀποκέκλεισται πάντων οὐκ ἴσμεν ἐξ
ὅτου δὴ χρόνου. <milestone unit="section" n="19" />
Ῥωμαίων δὲ οἱ μὲν ἤδη κεῖνται,
τὸ μηδὲ γῇ κρύπτεσθαι κληρωσάμενοι,
ἡμεῖς δὲ οἱ περιόντες, ὡς ἂν συλλήβδην εἴπωμεν
ἅπαντα τὰ δεινά, ξυντετάχθαι τοῖς οὕτω
κειμένοις εὐχόμεθα. <milestone unit="section" n="20" />
πάντα γὰρ τοῖς ἐντυγχάνουσιν
ὁ λιμὸς τὰ κακὰ φορητὰ δείκνυσιν, ἔνθα
τε ἂν φαίνηται, μετὰ τῆς τῶν ἄλλων ἐπέρχεται
λήθης καὶ θανάτους ἅπαντας, πλὴν τοῦ παῤ
αὐτοῦ προσιόντος πρὸς ἡδονῆς εἶναι τοῖς ἀνθρώποις
ἐργάζεται. <milestone unit="section" n="21" />
ἕως τοίνυν ἔτι μὴ κεκράτηκεν
ἡμῶν τὸ κακόν, δὸς ἡμῖν ὑπὲρ ἡμῶν αὐτῶν ἀνελέσθαι
τὴν ἀγωνίαν, ἐξ ἧς ἡμῖν ἢ περιεῖναι τῶν
πολεμίων ἢ τῶν δυσχερῶν ἀπηλλάχθαι ξυμβήσεται.
<pb id="v.3.p.314" />
<milestone unit="section" n="22" />
οἷς μὲν γὰρ ἐλπίδα σωτηρίας ἡ μέλλησις
φέρει, πολλὴ ἄνοια ἂν εἴη προτερήσασιν ἐς κίνδυνον
τὸν ὑπὲρ τῶν ὅλων καθίστασθαι, οἷς δὲ τῇ
βραδυτῆτι δυσκολώτερος ὁ ἀγὼν γίνεται, τὸ καὶ
πρὸς ὀλίγον ἀναβάλλεσθαι χρόνον τῆς παραυτίκα
προπετείας μεμπτότερον.</q>
<milestone unit="section" n="23" />
Ῥωμαῖοι μὲν τοσαῦτα εἶπον. Βελισάριος δὲ
ἀμείβεται ὧδε: <q direct="unspecified">Ἀλλ̓ ἔμοιγε καὶ λίαν προσδεχομένῳ
τὰ παῤ ὑμῶν γεγένηται πάντα, ἐκβέβηκε
δὲ παρὰ δόξαν οὐδέν. <milestone unit="section" n="24" />
ἐγὼ γὰρ πάλαι οἶδα δῆμον
ὅτι πρᾶγμα ἀβουλότατόν ἐστι, καὶ οὔτε τὰ
παρόντα φέρειν πέφυκεν οὔτε τὰ μέλλοντα προβουλεύεσθαι,
ἀλλ̓ ἐγχειρεῖν μὲν εὐπετῶς ἀεὶ
τοῖς ἀμηχάνοις, διαφθείρεσθαι δὲ ἀνεπισκέπτως
ἐπίσταται μόνον. <milestone unit="section" n="25" />
ἐγὼ μέντοι οὐκ ἄν ποτε διὰ
τὴν ὑμετέραν ὀλιγωρίαν οὔτε ὑμᾶς ἀπολέσαιμι
ἑκών γε εἶναι οὔτε ὑμῖν τὰ βασιλέως συνδιαφθείραιμι
πράγματα. <milestone unit="section" n="26" />
πόλεμος γὰρ οὐκ ἐξ ἀλογίστου
σπουδῆς κατορθοῦσθαι φιλεῖ, ἀλλ̓ εὐβουλίᾳ τε
καὶ προμηθείᾳ τὴν τῶν καιρῶν ἀεὶ σταθμώμενος
ῥοπήν. <milestone unit="section" n="27" />
ὑμεῖς μὲν οὖν πεττεύειν οἰόμενοι τὸν ἕνα
βούλεσθε ὑπὲρ ἁπάντων ἀναρρίπτειν κύβον, ἐμοὶ
δὲ οὐ σύνηθες αἱρεῖσθαι πρὸ τοῦ ξυμφόρου τὸ σύντομον.
<milestone unit="section" n="28" />
εἶτα σὺν ἡμῖν ἐπαγγέλλεσθε τοῖς πολεμίοις
διὰ μάχης ἰέναι, πότε τὰς μελέτας τοῦ πολέμου
πεποιημένοι; ἢ ποῖος τὰ τοιαῦτα ἐκμαθὼν
τοῖς ὅπλοις οὐκ οἶδεν ὅτι οὐ χωρεῖ ἄχρι τῆς διαπείρας
ἡ μάχη; οὐδὲ αὐτός οἱ ἐμμελετᾶν ὁ πολέμιος
ἐν τοῖς ἀγῶσι παρέχεται. <milestone unit="section" n="29" />
νῦν μὲν τὴν προθυμίαν
<pb id="v.3.p.316" />
ὑμῶν ἄγαμαι καὶ συγγνώμων εἰμὶ ταραχῆς τῆσδε:
<milestone unit="section" n="30" />
ὡς δὲ ὑμῖν ταῦτα οὐκ εἰς καιρὸν γέγονε καὶ
ἡμεῖς μελλήσει προμηθεῖ χρώμεθα ἐγὼ δηλώσω.
στράτευμα ἡμῖν ἀριθμοῦ κρεῖσσον ἐκ πάσης γῆς
ἀθροίσας βασιλεὺς ἔπεμψε καὶ στόλος ὅσος οὐ
πώποτε Ῥωμαίοις ξυνέστη τήν τε Καμπανίας
ἀκτὴν καὶ κόλπου τοῦ Ἰονίου τὰ πλεῖστα καλύπτει.
<milestone unit="section" n="31" />
ὀλίγων τε ἡμερῶν ξὺν πᾶσι τοῖς ἐπιτηδείοις
παῤ ἡμᾶς ἥξουσι, τήν τε ἀπορίαν ἡμῖν
διαλύσοντες καὶ πλήθει βελῶν τὰ τῶν βαρβάρων
στρατόπεδα καταχώσοντες. <milestone unit="section" n="32" />
ἐλογισάμην οὖν ἐς
τὴν ἐκείνων παρουσίαν τὸν τῆς ξυμβολῆς μᾶλλον
ἀποθέσθαι καιρὸν καὶ ξὺν τῷ ἀσφαλεῖ τὸ τοῦ
πολέμου πορίζεσθαι κράτος, ἢ σπουδῇ ἀλογίστῳ
θρασυνόμενος τὴν τῶν ὅλων σωτηρίαν προΐεσθαι.
ὅπως δὲ αὐτίκα τε ἥξουσι καὶ μὴ περαιτέρω
μελλήσουσιν, ἐγὼ προνοήσω.</q>
</p></div2>

<div2 type="chapter" n="4" org="uniform" sample="complete"><p><milestone unit="section" n="1" />Τούτοις μὲν Ῥωμαίων τὸν δῆμον παραθρασύνας
Βελισάριος ἀπεπέμψατο, Προκόπιον δέ, ὃς τάδε
ξυνέγραψεν, αὐτίκα ἐς Νεάπολιν ἐκέλευεν ἰέναι.
φήμη γάρ τις περιήγγελλεν ὡς στράτευμα ἐνταῦθα
βασιλεὺς πέμψειε. <milestone unit="section" n="2" />
καί οἱ ἐπέστελλε ναῦς
τε ὅτι πλείστας σίτου ἐμπλήσασθαι καὶ στρατιώτας
ἀγεῖραι ἅπαντας ὅσους ἐν τῷ παρόντι ἐκ
Βυζατίου ἥκειν τετύχηκεν, ἢ ἵππων φυλακῆς
ἕνεκα ἢ ἄλλου ὁτουοῦν ἐνταῦθα λελεῖφθαι, οἵους δὴ
πολλοὺς ἐς τὰ ἐν Καμπανίᾳ χωρία ἠκηκόει ἰέναι,
<pb id="v.3.p.318" />
τινὰς δὲ καὶ τῶν ταύτῃ φρουρῶν ἀφελέσθαι,
ἥξειν τε ξὺν αὐτοῖς τὸν σῖτον παρακομίζοντι ἐς
Ὀστίαν, ὅθι τὸ Ῥωμαίων ἐπίνειον. <milestone unit="section" n="3" />
καὶ ὁ μὲν
ξὺν τῷ Μουνδίλᾳ τῷ δορυφόρῳ καὶ ὀλίγοις
ἱππεῦσι διὰ πύλης ἣ Παύλου τοῦ ἀποστόλου
ἐπώνυμός ἐστι, νύκτωρ διῆλθε, λαθὼν τὸ τῶν
πολεμίων στρατόπεδον ὅπερ ἄγχιστα ὁδοῦ τῆς
Ἀππίας ἐφύλασσεν. <milestone unit="section" n="4" />
ἐπειδή τε ἐς Ῥώμην οἱ
ἀμφὶ Μουνδίλαν ἐπανήκοντες ἀφῖχθαι ἤδη Προκόπιον
ἐς Καμπανίαν οὐδενὶ ἐντυχόντα τῶν βαρβάρων
ἀπήγγελλον, νύκτωρ γὰρ οὔποτε τοὺς
πολεμίους ἔξω τοῦ στρατοπέδου πορεύεσθαι,
εὐέλπιδες μὲν γεγένηνται πάντες, Βελισάριος δὲ
θαρσήσας ἤδη ἐπενόει τάδε. <milestone unit="section" n="5" />
τῶν ἱππέων πολλοὺς
ἐς τὰ πλησίον ἐξέπεμπεν ὀχυρώματα, ἐπιστείλας,
ἤν τινες τῶν πολεμίων ταύτῃ ἴωσιν, ἐφ̓ ᾧ τὰ
ἐπιτήδεια ἐς τὰ στρατόπεδα ἐσκομίσονται, ἔνθεν
αὐτοῖς ἐπεκδρομάς τε καὶ ἐνέδρας πανταχόθι
τῶν τῇδε χωρίων ἀεὶ ποιουμένους μὴ ἐπιτρέπειν,
ἀλλὰ παντὶ σθένει ἀπείργειν, ὅπως ἥ τε πόλις
ἐλασσόνως ἢ πρότερον τῇ ἀπορίᾳ πιέζοιτο καὶ
οἱ βάρβαροι πολιορκεῖσθαι μᾶλλον ἢ αὐτοὶ
πολιορκεῖν Ῥωμαίους δόξειαν. <milestone unit="section" n="6" />
Μαρτῖνον μὲν
οὖν καὶ Τραϊανὸν ξὺν χιλίοις ἐς Ταρακίναν ἐκέλευσεν
ἰέναι. οἷς δὴ καὶ Ἀντωνίναν τὴν γυναῖκα
ξυνέπεμψεν, ἐντειλάμενος ἔς τε Νεάπολιν αὐτὴν
στέλλεσθαι ξὺν ὀλίγοις τισὶ καὶ τύχην ἐκ τοῦ
ἀσφαλοῦς τὴν σφίσι ξυμβησομένην καραδοκεῖν.
<milestone unit="section" n="7" />
Μάγνον δὲ καὶ Σινθούην τὸν δορυφόρον πεντακοσίους
<pb id="v.3.p.320" />
μάλιστα ἐπαγομένους ἐς Τίβουριν τὸ
φρούριον ἔπεμψε, σταδίους τεσσαράκοντα καὶ
ἑκατὸν Ῥώμης διέχον. <milestone unit="section" n="8" />
ἐς μέντοι τὸ Ἀλβανῶν
πόλισμα, σταδίους μὲν τοσούτους ἀπέχον, ἐν δὲ
τῇ Ἀππίᾳ ὁδῷ κείμενον, πρότερον ἤδη Γόνθαριν
ξὺν Ἐρούλοις τισὶ πέμψας ἔτυχεν, οὓς δὴ οἱ
Γότθοι βιασάμενοι ἐξήλασαν ἐνθένδε οὐ πολλῷ ὕστερον.
<milestone unit="section" n="9" />
Ἔστι δέ τις νεὼς Παύλου τοῦ ἀποστόλου,
Ῥώμης τοῦ περιβόλου τεσσαρεσκαίδεκα σταδίους
ἀπέχων, ὅ τε ποταμὸς αὐτὸν παραρρεῖ Τίβερις.
ἐνταῦθα ὀχύρωμα μὲν οὐδαμῆ ἐστι, στοὰ δέ τις
ἄχρι ἐς τὸν νεὼν διήκουσα ἐκ τῆς πόλεως, ἄλλαι
τε πολλαὶ οἰκοδομίαι ἀμφ̓ αὐτὸν οὖσαι οὐκ
εὐέφοδον ποιοῦσι τὸν χῶρον. <milestone unit="section" n="10" />
ἔστι δέ τις καὶ
αἰδὼς πρὸς ταῦτα δὴ τὰ ἱερὰ τοῖς Γότθοις. ἐς
οὐδέτερον γοῦν τοῖν ἀποστόλοιν νεὼν παρὰ πάντα
τὸν τοῦ πολέμου καιρὸν ἄχαρί τι πρὸς αὐτῶν
γέγονεν, ἀλλὰ πάντα τῇδε τοῖς ἱερεῦσιν, ᾗπερ
εἰώθει, ἐξοσιοῦσθαι ξυμβέβηκεν. <milestone unit="section" n="11" />
ἐν τούτῳ δὲ
τῷ χωρίῳ Βαλεριανόν, τοὺς Οὔννους ἅπαντας
ἀπαγαγόντα, χαράκωμα παρὰ τοῦ Τιβέριδος τὴν
ὄχθην ἐκέλευε ποιεῖσθαι, ὅπως ἂν αὐτοῖς τε
ἀδεέστερον οἱ ἵπποι τρέφοιντο καὶ οἱ Γότθοι
μᾶλλον ἔτι ἀναστέλλοιντο τοῦ κατ̓ ἐξουσίαν ὡς
ἀπωτάτω τῶν στρατοπέδων τῶν σφετέρων ἰέναι.
<milestone unit="section" n="12" />
ὁ δὲ κατὰ ταῦτα ἐποίει. ἐπειδή τε οἱ Οὖννοι
ἐνταῦθα ἐστρατοπεδεύσαντο οὗπερ ὁ στρατηγὸς
ἐνετέλλετο, ἐς τὴν πόλιν ἀπήλαυνε.
<milestone unit="section" n="13" />
Ταῦτα μὲν οὖν Βελισάριος διαπεπραγμένος
ἡσύχαζε, μάχης μὲν οὐκ ἄρχων, ἐκ δὲ τοῦ τείχους
ἀμύνεσθαι προθυμούμενος, ἤν τις ἔξωθεν ἐπ̓
<pb id="v.3.p.322" />
αὐτὸ κακουργήσων ἴοι. <milestone unit="section" n="14" />
καὶ σῖτον μέντοι τισὶ
τοῦ Ῥωμαίων δήμου παρείχετο. Μαρτῖνος δὲ
καὶ Τραϊανὸς διελθόντες νύκτωρ τὰ τῶν πολεμίων
στρατόπεδα, ἐπειδὴ ἐν Ταρακίνῃ ἐγένοντο,
Ἀντωνίναν μὲν ἐς Καμπανίαν ξὺν ὀλίγοις τισὶν
ἔπεμψαν, αὐτοὶ δὲ τὰ ταύτῃ ὀχυρώματα καταλαβόντες,
ἔνθεν τε ὁρμώμενοι καὶ τὰς ἐφόδους ἐκ
τοῦ αἰφνιδίου ποιούμενοι, τῶν Γότθων τοὺς ἐς τὰ
ἐκείνῃ χωρία περιιόντας ἀνέστελλον. <milestone unit="section" n="15" />
Μάγνος
δὲ καὶ Σινθούης τοῦ τε φρουρίου ὅσα καταπεπτώκει
ἐν βραχεῖ ἀνῳκοδομήσαντο χρόνῳ καὶ ἐπειδὴ
ἐν τῷ ἀσφαλεῖ ἐγένοντο, ἤδη μᾶλλον ἐλύπουν
τοὺς πολεμίους ἅτε αὐτῶν τὸ ἐπιτείχισμα οὐκ
ἄποθεν ὂν συχνά τε καταθέοντες καὶ τῷ ἀπροσδοκήτῳ
ἐκπλήσσοντες ἀεὶ τῶν βαρβάρων τοὺς
τὰ ἐπιτήδεια παραπέμποντας, ἕως Σινθούης ἐν
μάχῃ δή τινι δόρατι πληγεὶς τὴν δεξιὰν χεῖρα
τῶν τε νεύρων οἱ ἀποκοπέντων ἀπόμαχος τὸ
λοιπὸν γέγονε. <milestone unit="section" n="16" />
καὶ Οὖννοι δὲ τὸ στρατόπεδον
ἐν γειτόνων, ὥσπερ μοι ἐρρήθη, πεποιημένοι οὐκ
ἐλάσσω κακὰ τοὺς Γότθους ἐποίουν, ὥστε καὶ
αὐτοὶ τῷ λιμῷ ἐπιέζοντο ἤδη, οὐκέτι σφίσιν
ἀδείας οὔσης τὰς τροφὰς ὥσπερ τὸ πρότερον
ἐσκομίζεσθαι. <milestone unit="section" n="17" />
καὶ λοιμὸς δὲ αὐτοῖς ἐπεισπεσὼν
πολλοὺς ἔφθειρε, καὶ μάλιστα ἐν τῷ στρατοπέδῳ
ὅπερ αὐτοῖς ἀγχοῦ τῆς Ἀππίας ὁδοῦ ὕστατον,
<milestone unit="section" n="18" />
ὥσπερ μοι προδεδήλωται, γεγονὸς ἔτυχε. καὶ
αὐτῶν ὀλίγοι ἐνθένδε ὅσοι οὐ διεφθάρησαν ἐς
τἄλλα χαρακώματα ὑπεχώρησαν. ταὐτὸ δὲ
<pb id="v.3.p.324" />
τοῦτο καὶ Οὖννοι παθόντες ἐς Ῥώμην εἰσῆλθον.
<milestone unit="section" n="19" />
ταῦτα μὲν οὖν ἐγίνετο τῇδε. Προκόπιος δέ, ἐπεὶ
ἐν Καμπανίᾳ ἐγένετο, στρατιώτας τε οὐχ ἧσσον
ἢ πεντακοσίους ἐνταῦθα ἤγειρε, καὶ νεῶν πολύ τι
χρῆμα σίτου ἐμπλησάμενος ἐν παρασκευῇ εἶχε.
<milestone unit="section" n="20" />
παρῆν δέ οἱ καὶ Ἀντωνίνα οὐ πολλῷ ὕστερον καὶ
τοῦ στόλου ἤδη ξὺν αὐτῷ ἐπεμελεῖτο.
<milestone unit="section" n="21" />
Τότε καὶ τὸ ὄρος ὁ Βέβιος ἐμυκήσατο μέν, οὐ
μέντοι ἠρεύξατο, καίτοι γε καὶ λίαν ἐπίδοξος ἀπ̓
αὐτοῦ ἐγεγόνει ὅτι ἐρεύξεται. διὸ δὴ καὶ τοῖς
ἐπιχωρίοις ξυνέβη ἐς δέος μέγα ἐμπεπτωκέναι.
<milestone unit="section" n="22" />
τὸ δὲ ὄρος τοῦτο Νεαπόλεως μὲν ἑβδομήκοντα
σταδίοις διέχει, τετραμμένον αὐτῆς πρὸς βορρᾶν
ἄνεμον, ἀπότομον δὲ ἀτεχνῶς ἐστι, τὰ κάτω μὲν
ἀμφιλαφὲς κύκλῳ, τὰ δὲ ὕπερθεν κρημνῶδές τε
καὶ δεινῶς ἄβατον. <milestone unit="section" n="23" />
ἐν δὲ τῇ τοῦ Βεβίου ὑπερβολῇ
σπήλαιον κατὰ μέσον μάλιστα βαθὺ φαίνεται,
ὥστε εἰκάζειν αὐτὸ ἄχρι ἐς τὰ ἔσχατα τοῦ
ὄρους διήκειν. <milestone unit="section" n="24" />
καὶ πῦρ ἐνταῦθα ὁρᾶν πάρεστιν,
ἤν τις ὑπερκύπτειν τολμήσειε, καὶ χρόνῳ μὲν τῷ
ἄλλῳ ἡ φλὸξ ἐφ̓ ἑαυτὴν στρέφεται, πράγματα
οὐδενὶ παρεχομένη τῶν ταύτῃ ἀνθρώπων, ἐπειδὰν
δὲ κτύπον τινὰ μυκηθμῷ ἐμφερῆ τὸ ὄρος ἀφῇ,
κόνεως μέγα τι χρῆμα οὐ πολλῷ ὕστερον ἐκ τοῦ
ἐπὶ πλεῖστον ἀνίησι. <milestone unit="section" n="25" />
καὶ ἢν μέν τινα ὁδῷ τὸ
κακὸν τοῦτο βαδίζοντα λάβῃ, τοῦτον δὴ τὸν ἄνθρωπον
οὐδεμία μηχανὴ βιώσεσθαί ἐστιν, ἢν δὲ
οἰκίαις τισὶν ἐπιπέσῃ, πίπτουσι καὶ αὐταὶ τῷ τῆς
κόνεως πλήθει ἀχθόμεναι. <milestone unit="section" n="26" />
ἀνέμου δὲ σκληροῦ,
<pb id="v.3.p.326" />
ἂν οὕτω τύχῃ, ἐπιπεσόντος, ἀνιέναι μὲν αὐτὴν
ξυμβαίνει ἐς ὕψος μέγα, ὡς μηκέτι ἀνθρώπῳ ὁρατὴν
εἶναι, φέρεσθαι δὲ ὅπη ἂν αὐτῇ τὸ πνεῦμα
ἐπίφορον ἴοι, ἐμπίπτειν τε ἐς γῆν ἣ ὡς ἑκαστάτω
τυγχάνει οὖσα. <milestone unit="section" n="27" />
καί ποτε μέν φασιν ἐν Βυζαντίῳ
ἐπιπεσοῦσαν οὕτως ἐκπλῆξαι τοὺς ταύτῃ ἀνθρώπους
ὥστε πανδημεὶ ἐξ ἐκείνου δὴ καὶ ἐς τόδε τοῦ
χρόνου λιταῖς ἐνιαυσίοις ἐξιλάσκεσθαι τὸν θεὸν
ἔγνωσαν, ἐς Τρίπολιν δὲ τῆς Λιβύης χρόνῳ ἑτέρῳ
ἐμπεπτωκέναι. <milestone unit="section" n="28" />
καὶ πρότερον μὲν ἐνιαυτῶν ἑκατὸν
ἢ καὶ πλειόνων τὸν μυκηθμὸν τοῦτόν φασι
γενέσθαι, ὕστερον δὲ καὶ πολλῷ ἔτι θᾶσσον ξυμβῆναι.
<milestone unit="section" n="29" />
τοῦτο μέντοι ἀπισχυρισάμενοι λέγουσιν,
ὅτι δὴ ἐπειδὰν τῷ Βεβίῳ ταύτην ἐρεύξασθαι τὴν
κόνιν ξυμβαίη, εὐθηνεῖν ἀνάγκη τὴν ἐκείνην
χώραν καρποῖς ἅπασιν. <milestone unit="section" n="30" />
ἀὴρ δὲ λεπτότατός ἐστι
καὶ πρὸς ὑγείαν ἱκανῶς πεφυκὼς ἐν τῷ ὄρει τούτῳ
πάντων μάλιστα. ἐς τοῦτο ἀμέλει τοὺς φθόῃ
ἁλόντας ἐκ τῶν ἄνωθεν χρόνων ἰατροὶ πέμπουσι.
τὰ μὲν οὖν ἀμφὶ τῷ Βεβίῳ ταύτῃ πη ἔχει.
</p></div2>

<div2 type="chapter" n="5" org="uniform" sample="complete"><p><milestone unit="section" n="1" />Ἐν τούτῳ δὲ καὶ ἄλλο στράτευμα ἐκ Βυζαντίου
κατέπλευσεν, Ἰσαύρων μὲν ἐς τὸν Νεαπόλεως
λιμένα τρισχίλιοι, ὧν Παῦλος καὶ Κόνων ἡγοῦντο,
ἐς Δρυοῦντα δὲ Θρᾷκες ἱππεῖς ὀκτακόσιοι,
ὧν Ἰωάννης ἦρχεν ὁ Βιταλιανοῦ τοῦ πρώην
τετυραννηκότος ἀδελφιδοῦς καὶ ξὺν αὐτοῖς ἕτεροι
<pb id="v.3.p.328" />
στρατιῶται ἐκ καταλόγου ἱππικοῦ χίλιοι: ὧν
ἄλλοι τε καὶ Ἀλέξανδρός τε καὶ Μαρκέντιος
ἦρχον. <milestone unit="section" n="2" />
ἐτύγχανε δὲ ἤδη καὶ Ζήνων ξὺν τριακοσίοις
ἱππεῦσιν ἐς Ῥώμην διά τε Σαμνίου καὶ
Λατίνης ὁδοῦ ἀφικόμενος. ἐπεὶ δὲ καὶ Ἰωάννης
ξὺν τοῖς ἄλλοις ἅπασιν ἐς Καμπανίαν ἦλθεν,
ἁμάξας πολλὰς ἐκ Καλαβρῶν ἔχων, ἀνεμίγνυντο
αὐτοῖς πεντακόσιοι ἠθροισμένοι ἐκ Καμπανίας,
<milestone unit="section" n="3" />
ὥσπερ μοι εἴρηται. οὗτοι μὲν ὁδὸν τὴν παραλίαν
ξὺν ταῖς ἁμάξαις ᾔεσαν ἐν νῷ ἔχοντες, ἤν τι
ἀπαντήσῃ πολέμιον σφίσι, κύκλον τέ τινα καὶ
χαρακώματος σχῆμα τὰς ἁμάξας ποιησάμενοι
ἐνθένδε τοὺς ἐπιόντας ἀμύνασθαι, τοὺς δὲ ἀμφὶ
Παῦλόν τε καὶ Κόνωνα πλεῖν κατὰ τάχος ἐκέλευον,
καὶ σφίσιν ἐς Ὀστίαν συμμῖξαι τὸ Ῥωμαίων
ἐπίνειον, σῖτον μὲν ἱκανὸν ἐν ταῖς ἁμάξαις
ἐνθέμενοι, ναῦς δὲ ἁπάσας οὐ σίτου μόνον ἐμπλησάμενοι,
ἀλλὰ καὶ οἴνου καὶ τῶν ἀναγκαίων
ἁπάντων. <milestone unit="section" n="4" />
καὶ αὐτοὶ μὲν τοὺς ἀμφὶ Μαρτῖνόν τε
καὶ Τραϊανὸν ᾤοντο ἐς τὰ ἐπὶ Ταρακίνης χωρία
εὑρήσειν καὶ ξὺν αὐτοῖς ἐνθένδε ἰέναι: γεγονότες
δὲ ἄγχιστα ἔμαθον ὡς ὀλίγῳ πρότερον ἐς Ῥώμην
μετάπεμπτοι ἀνεχώρησαν.
<milestone unit="section" n="5" />
Βελισάριος δὲ τοὺς ἀμφὶ τὸν Ἰωάννην προσιέναι
μαθὼν καὶ δείσας μὴ σφᾶς οἱ πολέμιοι πλήθει
πολλῷ ἀπαντήσαντες διαφθείρωσιν ἐποίει
τάδε. <milestone unit="section" n="6" />
πύλην τὴν Φλαμινίαν, οὗ δὴ αὐτῆς ἄγχιστα
ἐνστρατοπεδεύσασθαι τοὺς πολεμίους
τετύχηκε, λίθων οἰκοδομίαις αὐτὸς κατ̓ ἀρχὰς
<pb id="v.3.p.330" />
τοῦδε τοῦ πολέμου ἀπέφραξεν, ὥσπερ μοι ἐν τοῖς
ἔμπροσθεν λόγοις ἐρρήθη, ὅπως δὴ μὴ ἐνθένδε οἱ
πολέμιοι εὐπετῶς ἔχωσιν ἢ βιάζεσθαι ἤ τινα
ἐπιβουλὴν ἐς τὴν πόλιν ποιεῖσθαι. <milestone unit="section" n="7" />
καὶ ἀπ̓
αὐτοῦ ξυμβολὴν οὐδεμίαν ἐν ταύτῃ γεγονέναι
ξυμβέβηκεν, οὐδ̓ ἄν τι οἱ βάρβαροι ἔσεσθαι
σφίσι πολέμιον ἐνθένδε ὑπώπτευον. <milestone unit="section" n="8" />
ταύτης τῆς
πύλης νύκτωρ τὴν οἰκοδομίαν περιελών, οὐδενὶ
τῶν πάντων προειρημένον, τὸ πλεῖστον τοῦ στρατοῦ
ἐνταῦθα ἡτοίμαζεν. <milestone unit="section" n="9" />
ἅμα τε ἡμέρα διὰ πύλης
Πιγκιανῆς Τραϊανόν τε καὶ Διογένην ξὺν ἱππεῦσι
χιλίοις ἔπεμψεν, οὓς δὴ ἔν τε τοῖς χαρακώμασι
βάλλειν ἐκέλευσε καί, ἐπειδὰν οἱ ἐναντίοι ἐπ̓
αὐτοὺς ἴωσι, φεύγειν τε ἥκιστα αἰδουμένους καὶ
μέχρι ἐς τὸν περίβολον ἀπελαύνειν δρόμῳ. <milestone unit="section" n="10" />
τινὰς
δὲ καὶ ταύτης ἐντὸς τῆς πυλίδος ἔστησεν. οἱ μὲν
οὖν ἀμφὶ Τραϊανόν, καθάπερ σφίσιν ἐπέστελλε
Βελισάριος, τοὺς βαρβάρους ἠρέθιζον, καὶ αὐτοὺς
οἱ Γότθοι ἐκ πάντων ἀγειρόμενοι τῶν χαρακωμάτων
ἠμύνοντο. <milestone unit="section" n="11" />
ἀμφότεροί τε ὡς τάχιστα ἐπὶ τὸν
τῆς πόλεως περίβολον ᾔεσαν, οἱ μὲν ὅτι φεύγουσι
δόξαν παρέχοντες, οἱ δὲ διώκειν τοὺς πολεμίους οἰόμενοι.
<milestone unit="section" n="12" />
Βελισάριος δέ, ἐπειδὴ τάχιστα τοὺς ἐναντίους
ἐς τὴν δίωξιν καθισταμένους εἶδε, πύλην τε τὴν
Φλαμινίαν ἀνοίγνυσι καὶ τὸ στράτευμα ἐπὶ τοὺς
βαρβάρους οὐ προσδεχομένους ἀφίησιν. <milestone unit="section" n="13" />
ἓν δὲ
τῶν Γότθων στρατόπεδον παρὰ τὴν ταύτῃ ὁδὸν
ἐτύγχανεν ὄν, καί τις αὐτοῦ ἔμπροσθεν ἦν στενοχωρία
κρημνώδης τε καὶ δεινῶς ἄβατος. <milestone unit="section" n="14" />
ἐνταῦθα
τῶν τις βαρβάρων τεθωρακισμένος τε καὶ σώματος
ἐς ἄγαν εὖ ἥκων, ἐπειδὴ εἶδε προϊόντας
<pb id="v.3.p.332" />
τοὺς πολεμίους, προτερήσας εἱστήκει καὶ τοὺς
ἑταίρους ἐκάλει τε καὶ τὴν στενοχωρίαν ξυμφυλάσσειν
ἠξίου. <milestone unit="section" n="15" />
Μουνδίλας δὲ φθάσας αὐτόν τε
ἔκτεινε καὶ τῶν ἄλλων βαρβάρων οὐδένα ἐς τοῦτον
διελθεῖν τὸν στενωπὸν ξυνεχώρησε. <milestone unit="section" n="16" />
διελθόντες
οὖν, οὐδενὸς σφίσιν ἀντιστατοῦντος, ἔς τε τὸ
πλησίον χαράκωμα ἵκοντο καὶ αὐτοῦ τινες δἰ
ὀλίγου ἀποπειρασάμενοι οὐκ ἔσχον ἑλεῖν ἰσχύϊ
τοῦ χαρακώματος, καίπερ οὐ πολλῶν ἐνταῦθα
ἐγκαταλελειμμένων βαρβάρων. <milestone unit="section" n="17" />
ἥ τε γὰρ τάφρος
ἐς μέγα τι βάθους ὠρώρυκτο χρῆμα καὶ χοῦς ὃς
ἐνθένδε ἀφῄρητο, ἐς τὴν ἐντὸς ἀεὶ ἐντιθέμενος
μοῖραν ἐς ὕψος τε ᾔρετο καὶ ἀντὶ τείχους ἐγίνετο,
τοῖς τε σκόλοψι περιεσταύρωτο ὑπερφυῶς, ὀξέσι
τε λίαν καὶ συχνοῖς οὖσιν. <milestone unit="section" n="18" />
οἷς δὴ θαρσοῦντες οἱ
βάρβαροι καρτερῶς τοὺς πολεμίους ἠμύνοντο.
εἷς δὲ τῶν Βελισαρίου ὑπασπιστῶν, Ἀκυλῖνος
ὄνομα, δραστήριος ἀνὴρ ἐν τοῖς μάλιστα, λώρου
λαβόμενος ἵππου, ἐνθένδε ξὺν τῷ ἵππῳ ἐς μέσον
τὸ χαράκωμα ἥλατο, καί τινας τῶν ἐναντίων
αὐτοῦ ἔκτεινε. <milestone unit="section" n="19" />
περιστάντων δὲ αὐτὸν συχνά τε
ἀκοντιζόντων τῶν ἐναντίων ὁ μὲν ἵππος πληγεὶς
ἔπεσεν, αὐτὸς δὲ παρὰ δόξαν διὰ μέσων τῶν πολεμίων
διέφυγε. <milestone unit="section" n="20" />
πεζὸς δὲ ξὺν τοῖς ἑταίροις ἐπὶ
πύλας Πιγκιανὰς ᾔει. ἔτι τε διώκοντας τοὺς
βαρβάρους καταλαβόντες καὶ κατὰ νώτου βάλλοντες ἔκτειναν.
<pb id="v.3.p.334" />
<milestone unit="section" n="21" />
Ὅπερ δὴ οἱ ἀμφὶ Τραϊανὸν κατιδόντες, ἐπιβεβοηθηκότων
σφίσι καὶ τῶν ταύτῃ ἐν παρασκευῇ
καθεστώτων ἱππέων, ἐπὶ τοὺς διώκοντας δρόμῳ
ἐχώρουν. <milestone unit="section" n="22" />
τότε δὴ οἱ Γότθοι καταστρατηγηθέντες
τε καὶ τῶν πολεμίων ἐν μέσῳ ἐκ τοῦ ἀπροσδοκήτου
ἀπειλημμένοι, οὐδενὶ κόσμῳ ἐκτείνοντο.
<milestone unit="section" n="23" />
πολύς τε αὐτῶν γέγονε φόνος καὶ ὀλίγοι κομιδῆ
ἐς τὰ στρατόπεδα διέφυγον μόλις, οἵ τε λοιποὶ
περὶ πᾶσι τοῖς χαρακώμασι δείσαντες αὐτοῦ
φραξάμενοι τὸ λοιπὸν ἔμενον, αὐτίκα δὴ μάλα
ἐπιέναι σφίσι τοὺς Ῥωμαίους οἰόμενοι. <milestone unit="section" n="24" />
ἐν τούτῳ
τῷ ἔργῳ τῶν τις βαρβάρων Τραϊανὸν βάλλει ἐς
τὸ πρόσωπον, ὀφθαλμοῦ μὲν τοῦ δεξιοῦ ἄνωθεν,
<milestone unit="section" n="25" />
ὀλίγῳ δὲ τῆς ῥινὸς ἄποθεν. καὶ σίδηρος μὲν ἅπας
ἐντός τε ἐπάγη καὶ παντάπασιν ἀφανὴς γέγονε,
καίπερ μεγάλην τε τὴν ἀκίδα ἔχων καὶ μακρὰν
κομιδῆ. τοῦ δὲ βέλους τὸ λειπόμενον ἐς τὴν γῆν
οὐδενὸς βιασαμένου εὐθὺς ἔπεσε: δοκεῖ γάρ μοι
οὐδὲ ἀσφαλῶς ἐς αὐτὸν ὁ σίδηρός πη ἐρηρεῖσθαι.
<milestone unit="section" n="26" />
Τραϊανῷ μέντοι αἴσθησις τούτου οὐδεμία ἐγένετο,
ἀλλ̓ οὐδέν τι ἧσσον κτείνων τε καὶ διώκων τοὺς
πολεμίους διέμεινε. πέμπτῳ δὲ ὕστερον ἐνιαυτῷ
αὐτόματον ἐν τῷ προσώπῳ προὖχον τὸ τοῦ
σιδήρου ἄκρον ἐφάνη. <milestone unit="section" n="27" />
τρίτον τε τοῦτο ἔτος ἐξ
οὗ κατὰ βραχὺ πρόεισιν ἔξω ἀεί. ἐπίδοξος οὖν
ἐστι πολλῷ ὕστερον χρόνῳ ἔξω γενήσεσθαι ἡ
ἀκὶς ξύμπασα. ἐμπόδιος δὲ τῷ ἀνθρώπῳ οὐδαμῆ
γέγονε. ταῦτα μὲν δὴ οὕτως ἔσχεν.
<pb id="v.3.p.336" />
</p></div2>

<div2 type="chapter" n="6" org="uniform" sample="complete"><p><milestone unit="section" n="1" />Οἱ δὲ βάρβαροι εὐθὺς μὲν ἀπεγίνωσκόν τε τὸν
πόλεμον καὶ ὅπως ἐνθένδε ἀναχωρήσωσιν ἐν βουλῇ
εἶχον, πρός τε τοῦ λοιμοῦ καὶ τῶν πολεμίων
διεφθαρμένοι, ἐς ὀλίγους τε ἤδη ἐκ μυριάδων
περιεστηκότες πολλῶν, οὐχ ἥκιστα δὲ καὶ τῷ
λιμῷ ἐπιέζοντο τῷ μὲν λόγῳ πολιορκοῦντες, ἔργῳ
δὲ πολιορκούμενοι πρὸς τῶν ἐναντίων καὶ πάντων
ἀποκεκλεισμένοι τῶν ἀναγκαίων. <milestone unit="section" n="2" />
ἐπεὶ δὲ καὶ
στράτευμα ἕτερον ἐλθεῖν τοῖς πολεμίοις κατὰ γῆν
τε καὶ θάλασσαν ἐκ Βυζαντίου ἐπύθοντο, οὐχ
ὅσον ἐτύγχανεν ὄν, ἀλλ̓ ὅσον ἡ τῆς φήμης ἐξουσία
ποιεῖν ἴσχυε, κατωρρωδηκότες τὸν κίνδυνον
τὴν ἀναχώρησιν ἐν βουλῇ ἐποιοῦντο. <milestone unit="section" n="3" />
ἔπεμψαν
οὖν πρέσβεις ἐς Ῥώμην, Ῥωμαῖον ἄνδρα ἐν
Γότθοις δόκιμον τρίτον αὐτόν, ὃς παρὰ Βελισάριον
ἐλθὼν ἔλεξε τοιάδε:
<milestone unit="section" n="4" />
<q direct="unspecified">Ὡς μὲν οὐδετέροις ἡμῶν ἐς τὸ ξυμφέρον τὰ
τοῦ πολέμου κεχώρηκεν ἐξεπίσταται ἡμῶν ἕκαστος
ἐς αὐτὴν ἥκων τῶν ἐνθένδε δυσκόλων τὴν πεῖραν.
<milestone unit="section" n="5" />
τί γὰρ ἄν τις ἑκατέρων ἀρνηθείη τῶν στρατοπέδων,
ὧν γε οὐδετέροις ἐν ἀγνοίᾳ κεῖσθαι συμπέπτωκεν;
<milestone unit="section" n="6" />
ὡς δὲ ἀξυνέτων ἐστὶν ἀνδρῶν ἀπέραντά
τε ταλαιπωρεῖν βούλεσθαι, φιλονεικίας
ἕνεκα τῆς αὐτίκα, καὶ λύσιν τῶν ἐνοχλούντων
μηδεμίαν εὑρεῖν, οὐδεὶς ἄν, οἶμαι, τῶν γε οὐκ
ὄντων ἀνοήτων ἀντείποι. <milestone unit="section" n="7" />
ὅταν δὲ ταῦτα οὕτως
<pb id="v.3.p.338" />
ἔχῃ, τοὺς ἑκατέρων ἡγουμένους προσήκει μὴ
δόξης τῆς οἰκείας τὴν τῶν ἀρχομένων σωτηρίαν
προΐεσθαι, ἀλλὰ τά τε δίκαια καὶ τὰ ξύμφορα
οὐ σφίσιν αὐτοῖς μόνον, ἀλλὰ καὶ τοῖς σφῶν
ἐναντίοις ἑλέσθαι, οὕτω τε τὴν διάλυσιν τῶν
παρόντων ποιεῖσθαι δυσκόλων. <milestone unit="section" n="8" />
τὸ μὲν γὰρ τῶν
μετρίων ἐφίεσθαι πᾶσι χαλεποῖς δίδωσι πόρον,
τῷ δὲ φιλονείκῳ τὸ μηδὲν περαίνεσθαι τῶν δεόντων
συμπέφυκεν. <milestone unit="section" n="9" />
ἡμεῖς μὲν οὖν καταστροφῆς
πέρι τοῦδε βουλευσάμενοι τοῦ πολέμου τὰ ξύμφορα
ἑκατέροις προτεινόμενοι, ἐν οἷς τι καὶ τῶν
δικαίων ἐλασσοῦσθαι οἰόμεθα, παῤ ὑμᾶς ἥκομεν.
<milestone unit="section" n="10" />
ὅπως δὲ καὶ ὑμεῖς μὴ φιλονεικίᾳ τινὶ πρὸς ἡμᾶς
χρώμενοι ξυνδιαφθείρεσθαι μᾶλλον ἢ τὰ ξυνοίσοντα
ὑμῖν αὐτοῖς ἑλέσθαι βουλεύσησθε. <milestone unit="section" n="11" />
προσήκει
δὲ μὴ ξυνεχεῖ ῥήσει τοὺς λόγους ἀμφοτέρους
ποιεῖσθαι, ἀλλ̓ ὑπολαμβάνοντας ἐκ τοῦ παραυτίκα,
<milestone unit="section" n="12" />
ἤν τι μὴ ἐπιτηδείως εἰρῆσθαι δοκῇ. οὕτω
γὰρ ἑκατέροις εἰρηκέναι τε διὰ βραχέος ὅσα
σφίσι κατὰ νοῦν ἐστι καὶ τὰ δέοντα πεπραχέναι
ξυμβήσεται.</q> ἀπεκρίνατο Βελισάριος: <milestone unit="section" n="13" />
<q direct="unspecified">Οὕτω
μέν, ὅπως φατέ, προϊέναι τὸν διάλογον οὐδὲν
κωλύσει, ὅπως δὲ εἰρηναῖά τε καὶ δίκαια πρὸς
ὑμῶν λέγοιτο.</q>
<milestone unit="section" n="14" />
Αὖθις οὖν Γότθων οἱ πρέσβεις εἶπον: <q direct="unspecified">Ἠδικήκατε
ἡμᾶς, ἄνδρες Ῥωμαῖοι, ἐπὶ φίλους τε καὶ
ξυμμάχους ὄντας ὅπλα οὐ δέον ἀράμενοι. ἐροῦμεν
δὲ ἅπερ καὶ ὑμῶν ἕκαστον οἰόμεθα ξυνεπίστασθαι.
<pb id="v.3.p.340" />
<milestone unit="section" n="15" />
Γότθοι γὰρ οὐ βίᾳ Ῥωμαίους ἀφελόμενοι
γῆν τὴν Ἰταλίας ἐκτήσαντο, ἀλλ̓ Ὀδόακρός
ποτε τὸν αὐτοκράτορα καθελὼν ἐς τυραννίδα τὴν
τῇδε πολιτείαν μεταβαλὼν εἶχε. <milestone unit="section" n="16" />
Ζήνων δὲ τότε
τῆς ἑῴας κρατῶν καὶ τιμωρεῖν μὲν τῷ ξυμβεβασιλευκότι
βουλόμενος καὶ τοῦ τυράννου τήνδε τὴν
χώραν ἐλευθεροῦν, Ὀδοάκρου δὲ καταλῦσαι τὴν
δύναμιν οὐχ οἷός τε ὤν, Θευδέριχον ἀναπείθει
τὸν ἡμῶν ἄρχοντα, καίπερ αὐτόν τε καὶ Βυζάντιον
πολιορκεῖν μέλλοντα, καταλῦσαι μὲν τὴν πρὸς
αὐτὸν ἔχθραν τιμῆς ἀναμνησθέντα πρὸς αὐτοῦ
ἧς τετύχηκεν ἤδη, πατρίκιός τε καὶ Ῥωμαίων
γεγονὼς ὕπατος, Ὀδόακρον δὲ ἀδικίας τῆς ἐς
Αὐγούστουλον τίσασθαι, καὶ τῆς χώρας αὐτόν
τε καὶ Γότθους τὸ λοιπὸν κρατεῖν ὀρθῶς καὶ
δικαίως. <milestone unit="section" n="17" />
οὕτω τοίνυν παραλαβόντες τὴν τῆς
Ἰταλίας ἀρχὴν τούς τε νόμους καὶ τὴν πολιτείαν
διεσωσάμεθα τῶν πώποτε βεβασιλευκότων οὐδενὸς
ἧσσον, καὶ Θευδερίχου μὲν ἢ ἄλλου ὁτουοῦν
διαδεξαμένου τὸ Γότθων κράτος νόμος τὸ παράπαν
οὐδεὶς οὐκ ἐν γράμμασιν, οὐκ ἄγραφός ἐστι.
<milestone unit="section" n="18" />
τὰ δὲ τῆς εἰς θεὸν εὐσεβείας τε καὶ πίστεως
οὕτω Ῥωμαίοις ἐς τὸ ἀκριβὲς ἐφυλάξαμεν, ὥστε
Ἰταλιωτῶν μὲν τὴν δόξαν οὐδεὶς οὐχ ἑκὼν οὐκ
ἀκούσιος ἐς τήνδε τὴν ἡμέραν μετέβαλε, Γότθων
δὲ μεταβεβλημένων ἐπιστροφή τις οὐδαμῶς γέγονε.
<milestone unit="section" n="19" />
καὶ μὴν καὶ τὰ Ῥωμαίων ἱερὰ τιμῆς παῤ
ἡμῶν τῆς ἀνωτάτω τετύχηκεν: οὐ γὰρ οὐδεὶς εἴς τι
<pb id="v.3.p.342" />
τούτων καταφυγὼν πώποτε πρὸς οὐδενὸς ἀνθρώπων
βεβίασται, ἀλλὰ καὶ πάσας τὰς τῆς πολιτείας
ἀρχὰς αὐτοὶ μὲν διαγεγόνασιν ἔχοντες,
<milestone unit="section" n="20" />
Γότθος δὲ αὐτῶν μετέσχεν οὐδείς. ἢ παρελθών
τις ἡμᾶς ἐλεγχέτω, ἢν μὴ μετὰ τοῦ ἀληθοῦς ἡμῖν
εἰρῆσθαι οἴηται. προσθείη δ̓ ἄν τις ὡς καὶ τὸ
τῶν ὑπάτων ἀξίωμα Γότθοι ξυνεχώρουν Ῥωμαίοις
πρὸς τοῦ τῶν ἑῴων βασιλέως ἐς ἕκαστον ἔτος
κομίζεσθαι. <milestone unit="section" n="21" />
ὑμεῖς δέ, τούτων τοιούτων ὄντων,
Ἰταλίας μὲν οὐ προσεποιεῖσθε κακουμένης ὑπὸ
τῶν Ὀδοάκρου βαρβάρων, καίπερ οὐ δἰ ὀλίγου,
ἀλλ̓ ἐς δέκα ἐνιαυτοὺς τὰ δεινὰ εἰργασμένου, νῦν
δὲ τοὺς δικαίως αὐτὴν κεκτημένους, οὐδὲν ὑμῖν
προσῆκον, βιάζεσθε. <milestone unit="section" n="22" />
οὐκοῦν ἐντεῦθεν ἡμῖν ἐκποδὼν
ἵστασθε, τά τε ὑμέτερα αὐτῶν ἔχοντες καὶ
ὅσα ληϊσάμενοι τετυχήκατε.</q>
Καὶ ὁ Βελισάριος: <q direct="unspecified">Ἡ μὲν ὑπόσχεσις ὑμῶν
βραχέα τε εἰρῆσθαι καὶ μέτρια προὔλεγεν, ἡ
δὲ ῥῆσις μακρά τε καὶ οὐ πόρρω ἀλαζονείας ὑμῖν
γέγονε. <milestone unit="section" n="23" />
Θευδέριχον γὰρ βασιλεὺς Ζήνων Ὀδοάκρῳ
πολεμήσοντα ἔπεμψεν, οὐκ ἐφ̓ ᾧ Ἰταλίας
αὐτὸς τὴν ἀρχὴν ἔχοι: τί γὰρ ἂν καὶ τύραννον
τυράννου διαλλάσσειν βασιλεῖ ἔμελεν; ἀλλ̓ ἐφ̓
ᾧ ἐλευθέρα τε καὶ βασιλεῖ κατήκοος ἔσται. <milestone unit="section" n="24" />
ὁ
δὲ τὰ περὶ τὸν τύραννον εὖ διαθέμενος ἀγνωμοσύνῃ
ἐς τἄλλα οὐκ ἐν μετρίοις ἐχρήσατο: ἀποδιδόναι
γὰρ τῷ κυρίῳ τὴν γῆν οὐδαμῆ ἔγνω.
<milestone unit="section" n="25" />
οἶμαι δὲ ἔγωγε τόν τε βιασάμενον καὶ ὃς ἂν τὰ
<pb id="v.3.p.344" />
τοῦ πέλας ἑκουσίως μὴ ἀποδιδῷ ἴσον γε εἶναι.
ἐγὼ μὲν οὖν χώραν τὴν βασιλέως ἑτέρῳ τῳ οὔποτε
οὐκ ἂν παραδοίην. <milestone unit="section" n="26" />
εἰ δέ του ἄλλου τυχεῖν
βούλεσθε, λέγειν ἀφίημι.</q>
<milestone unit="section" n="27" />
Οἱ δὲ βάρβαροι: <q direct="unspecified">Ὡς μὲν οὖν ἀληθῆ πάντα
ἡμῖν εἴρηται οὐδὲ ὑμῶν τινα λέληθεν. ἡμεῖς
δὲ ὅπως ἥκιστα φιλονεικεῖν δόξαιμεν, καὶ Σικελίας,
τοσαύτης τε τὸ μέγεθος καὶ τοιαύτης τὸν
πλοῦτον οὔσης, ὑμῖν ἐξιστάμεθα, ἧς δὴ ἐκτὸς
Λιβύην ὑμᾶς ἀσφαλῶς κεκτῆσθαι οὐ δυνατόν.</q>
<milestone unit="section" n="28" />
Καὶ ὁ Βελισάριος: <q direct="unspecified">Καὶ ἡμεῖς δὲ Γότθους
Βρεττανίαν ὅλην ξυγχωροῦμεν ἔχειν, μείζω τε
παρὰ πολὺ Σικελίας οὖσαν καὶ Ῥωμαίων κατήκοον
τὸ ἀνέκαθεν γεγενημένην. <milestone unit="section" n="29" />
τοὺς γὰρ εὐεργεσίας
ἢ χάριτός τινος ἄρξαντας τοῖς ἴσοις
ἀμείβεσθαι ἄξιον.</q>
<milestone unit="section" n="30" />
Βάρβαροι: <q direct="unspecified">Οὐκοῦν, ἤν τι καὶ περὶ Καμπανίας
ὑμῖν ἢ Νεαπόλεως αὐτῆς εἴποιμεν, οὐκ ἂν δέξαισθε;</q>
<milestone unit="section" n="31" />
Βελισάριος: <q direct="unspecified">Οὐ γάρ ἐσμεν κύριοι τὰ βασιλέως
πράγματα διοικήσασθαι οὐχ ὅπη αὐτῷ
βουλομένῳ ἐστίν.</q>
Βάρβαροι: <q direct="unspecified">Οὐδ̓ ἢν χρήματα ῥητὰ φέρειν
βασιλεῖ ἐφ̓ ἕκαστον ἔτος ἡμᾶς αὐτοὺς τάξωμεν;</q>
<milestone unit="section" n="32" />
Βελισάριος: <q direct="unspecified">Οὐ δῆτα. οὐ γὰρ ἄλλου του
ἡμεῖς αὐτοκράτορες ἢ ὥστε τῷ κεκτημένῳ φυλάξαι
τὴν χώραν.</q>
<milestone unit="section" n="33" />
Βάρβαροι: <q direct="unspecified">Φέρε δή, στέλλεσθαι ῾̣̣̓μᾶς παρὰ
<pb id="v.3.p.346" />
βασιλέα ἀνάγκη καὶ πρὸς ἐκεῖνον τὰς ξυνθήκας
περὶ τῶν ὅλων ποιήσασθαι. δεῖ δὲ καὶ τακτόν
τινα ὁρίζεσθαι χρόνον καθ̓ ὃν προσήκει τὰ
στρατόπεδα ἐς ἐκεχειρίαν παρίστασθαι.</q>
<milestone unit="section" n="34" />
Βελισάριος: <q direct="unspecified">Ἔστω: γινέσθω ταῦτα. οὐ γάρ
ποτε ὑμῖν εἰρηναῖα βουλευομένοις ἐμποδὼν στήσομαι.</q>
<milestone unit="section" n="35" />
Τοσαῦτα εἰπόντες διελύθησάν τε ἐκ τῶν λόγων
ἑκάτεροι καὶ οἱ πρέσβεις τῶν Γότθων ἐς τὸ
σφέτερον στρατόπεδον ἀπεχώρησαν. <milestone unit="section" n="36" />
ἡμέραις δὲ
ταῖς ἐπιγινομέναις συχνὰ παῤ ἀλλήλους φοιτῶντες
τά τε ἀμφὶ τῇ ἐκεχειρίᾳ διετίθεντο καὶ
ὅπως δὴ ἐπὶ ταύτῃ τῶν τινας ἐπισήμων ἑκάτεροι
ἀλλήλοις ἐν ὁμήρων λόγῳ παρέχωνται.
</p></div2>

<div2 type="chapter" n="7" org="uniform" sample="complete"><p><milestone unit="section" n="1" />Ἐν ᾧ δὲ ταῦτα ἐπράσσετο τῇδε, ἐν τούτῳ ὅ
τε τῶν Ἰσαύρων στόλος τῷ Ῥωμαίων λιμένι
προσέσχε καὶ οἱ ἀμφὶ τὸν Ἰωάννην ἐς Ὀστίαν
ἦλθον, καὶ τῶν μὲν πολεμίων οὐδεὶς οὔτε καταίρουσιν
οὔτε στρατοπεδευομένοις ἐμπόδιος σφίσιν
ἐγένετο αὐτοῖς. <milestone unit="section" n="2" />
ὅπως δὲ ἐν τῷ ἀσφαλεῖ διανυκτερεύειν
οἷοί τε ὦσιν ἐξ ἐπιδρομῆς τῆς πρὸς τῶν
ἐναντίων, οἵ τε Ἴσαυροι τάφρον βαθεῖαν ἄγχιστα
τοῦ λιμένος ὀρύξαντες φυλακὰς ἐκ περιτροπῆς
ἀεὶ ἐποιοῦντο καὶ οἱ ξὺν τῷ Ἰωάννῃ ταῖς ἁμάξαις
φραξάμενοι τὸ στρατόπεδον ἡσυχίαν εἶχον.
<milestone unit="section" n="3" />
ἐπειδή τε νὺξ ἐπεγένετο, Βελισάριος ἐς Ὀστίαν
ξὺν ἱππεῦσιν ἑκατὸν ἦλθε καὶ τά τε ξυμπεπτωκότα
<pb id="v.3.p.348" />
ἐν τῇ ξυμβολῇ τά τε ξυγκείμενα σφίσι τε
καὶ Γότθοις εἰπὼν καὶ τὰ ἄλλα παραθαρσύνας,
τά τε φορτία πέμπειν ἐκέλευε καὶ ξὺν προθυμίᾳ
ἐς Ῥώμην ἰέναι. <q direct="unspecified">Ὅπως γάρ,</q> ἔφη, <q direct="unspecified">ἄνευ
<milestone unit="section" n="4" />
κινδύνου ἡ ὁδὸς ἔσται ἐγὼ προνοήσω.</q> αὐτὸς
μὲν οὖν ὄρθρου βαθέος ἐς τὴν πόλιν ἀπήλαυνεν,
Ἀντωνίνα δὲ ξὺν τοῖς ἄρχουσιν ἅμα ἡμέρᾳ τῶν
φορτίων τὴν παρακομιδὴν ἐν βουλῇ ἐποιεῖτο.
<milestone unit="section" n="5" />
ἐδόκει δὲ χαλεπὸν καὶ δεινῶς ἄπορον τὸ πρᾶγμα
εἶναι. οἵ τε γὰρ βόες οὐκέτι ἀντεῖχον, ἀλλ̓
ἡμιθνῆτες ἅπαντες ἔκειντο, ἦν δὲ οὐδὲ ἀκίνδυνον
στενήν τινα ὁδὸν ξὺν ταῖς ἁμάξαις πορεύεσθαι,
καὶ διὰ τοῦ ποταμοῦ τὰς βάρεις ἀνέλκειν, καθάπερ
τὸ παλαιὸν εἴθιστο, ἀδύνατα ἦν. <milestone unit="section" n="6" />
ἡ μὲν γὰρ
ὁδὸς ἣ τοῦ ποταμοῦ ἐν ἀριστερᾷ ἐστιν, ὥσπερ
μοι ἐν τοῖς ἔμπροσθεν λόγοις ἐρρήθη, πρὸς τῶν
πολεμίων ἐχομένη Ῥωμαίοις τηνικαῦτα ἀπόρευτος
ἦν, ἡ δὲ αὐτοῦ ἐπὶ θάτερα, ὅσα γε παῤ
ὄχθην, ἀστίβητος παντάπασι τυγχάνει οὖσα.
<milestone unit="section" n="7" />
διὸ δὴ τοὺς λέμβους νηῶν τῶν μειζόνων ἀπολεξάμενοι,
σανίσι τε αὐτοὺς ὑψηλαῖς κύκλῳ
τειχίσαντες, ὅπως οἱ πλέοντες πρὸς τῶν πολεμίων
ἥκιστα βάλλωνται, τοξότας τε καὶ ναύτας ἐσεβίβασαν
κατὰ λόγον ἑκάστου. <milestone unit="section" n="8" />
τῶν τε φορτίων
ἐν αὐτοῖς ὅσα φέρειν οἷοί τε ἦσαν ἐνθέμενοι, διὰ
τοῦ Τιβέριδος ἐς Ῥώμην πνεῦμα τηρήσαντες
σφίσιν ἐπίφορον ἐναυτίλλοντο, καὶ τοῦ στρατοῦ
μέρος ἐν δεξιᾷ τοῦ ποταμοῦ παρεβεβοηθήκει.
<milestone unit="section" n="9" />
ἐλείποντο δὲ τῶν Ἰσαύρων συχνοὺς τὰς ναῦς
<pb id="v.3.p.350" />
φυλάσσοντας. ἔνθα μὲν οὖν ἐκ τοῦ εὐθέος ὁ
ποταμὸς ᾔει, πόνῳ οὐδενὶ ἔπλεον, ἀράμενοι τὰ
τῶν λέμβων ἱστία: ᾗ δὲ ὁ ῥοῦς ἑλισσόμενος ὁδὸν
πλαγίαν ἐφέρετο, ἐνταῦθα ἐπεὶ τὰ ἱστία τῷ
πνεύματι οὐδαμῆ ἐνηργεῖτο, ἐρέσσοντές τε καὶ
τὸν ῥοῦν βιαζόμενοι πόνον οἱ ναῦται οὐ μέτριον
εἶχον. <milestone unit="section" n="10" />
οἱ δὲ βάρβαροι ἐν τοῖς στρατοπέδοις καθήμενοι
ἐμπόδιοι γίνεσθαι τοῖς πολεμίοις ἥκιστα
ἤθελον, ἢ κατωρρωδηκότες τὸν κίνδυνον, ἢ οὐκ
ἄν ποτε ταύτῃ Ῥωμαίους ἐσκομίζεσθαί τι τῶν
ἀναγκαίων οἰόμενοι, αἰτίᾳ τε οὐ λόγου ἀξίᾳ διακωλύειν
τὴν τῆς ἐκεχειρίας ἐλπίδα, ἣν ὑποσχέσει
Βελισάριος ἐκρατύνατο, ἀξύμφορον σφίσιν εἶναι
ἡγούμενοι. <milestone unit="section" n="11" />
Γότθοι μέντοι ὅσοι ἐν Πόρτῳ ἦσαν,
ἐν χρῷ ἀεὶ παραπλέοντας τοὺς πολεμίους θεώμενοι,
οὐδαμῆ ἥπτοντο, ἀλλὰ τεθηπότες ἐκάθηντο
τὴν αὐτῶν ἔννοιαν. <milestone unit="section" n="12" />
ἐπεὶ δὲ τρόπῳ τῷ αὐτῷ
πολλάκις ἀναπλεύσαντες ἅπαντα κατ̓ ἐξουσίαν
ἐσεκομίσαντο τὰ φορτία, οἱ μὲν ναῦται ξὺν ταῖς
ναυσὶν ἀνεχώρησαν κατὰ τάχος ῾ἤδη γὰρ καὶ τοῦ
ἔτους ἀμφὶ τροπὰς χειμερινὰς ἦν̓, τὸ δὲ λοιπὸν
στράτευμα ἐς Ῥώμην ἐσῆλθε, πλήν γε δὴ ὅτι
Παῦλος ἐν Ὀστίᾳ ξὺν τῶν Ἰσαύρων τισὶν ἔμεινε.
<milestone unit="section" n="13" />
Μετὰ δὲ ἀλλήλοις ἐπὶ τῇ ἐκεχειρίᾳ ὁμήρους
ἔδοσαν, Ζήνωνα μὲν Ῥωμαῖοι, Γότθοι δὲ Οὐλίαν,
οὐκ ἀφανῆ ἄνδρα, ἐφ̓ ᾧ δὴ ἐν τρισὶ μησὶ μηδεμιᾷ
ἐς ἀλλήλους ἐφόδῳ χρήσονται, ἕως οἱ πρέσβεις
<pb id="v.3.p.352" />
ἐκ Βυζαντίου ἐπανήκοντες γνώμην τὴν βασιλέως
ἀγγείλωσιν. <milestone unit="section" n="14" />
ἢν δέ τινες καὶ ἀδικίας οἱ ἕτεροι
ἐς τοὺς ἐναντίους ὑπάρξωσι, τοὺς πρέσβεις οὐδέν
τι ἧσσον ἀποδοθήσεσθαι ἐς τὸ σφῶν ἔθνος. <milestone unit="section" n="15" />
τῶν
μὲν οὖν βαρβάρων οἱ πρέσβεις Ῥωμαίων παραπεμπόντων
ἐς Βυζάντιον ᾔεσαν, Ἰλδίγερ δέ, ὁ τῆς
Ἀντωνίνης γαμβρός, ξὺν ἱππεῦσιν οὐκ ὀλίγοις
ἐκ Λιβύης ἐς Ῥώμην ἦλθε. <milestone unit="section" n="16" />
Γότθοι τε οἳ τὸ ἐν
Πόρτῳ φρούριον εἶχον, ἐπιλελοιπότων σφᾶς τῶν
ἀναγκαίων ἐξέλιπόν τε αὐτὸ Οὐιττίγιδος γνώμῃ,
καὶ ἐς τὸ στρατόπεδον μετάπεμπτοι ἦλθον:
Παῦλος δὲ αὐτὸ ξὺν τοῖς Ἰσαύροις ἐξ Ὀστίας
καταλαβὼν ἔσχεν. <milestone unit="section" n="17" />
αἴτιοι δὲ μάλιστα τούτοις
δὴ τοῖς βαρβάροις τῶν ἐπιτηδείων τῆς ἀπορίας
ἐγένοντο θαλασσοκρατοῦντες Ῥωμαῖοι, καί τι
αὐτοῖς ἐσκομίζεσθαι τῶν ἀναγκαίων οὐ ξυγχωροῦντες.
<milestone unit="section" n="18" />
διὸ δὴ καὶ πόλιν ἐπιθαλασσίαν, λόγου
πολλοῦ ἀξίαν, Κεντουκέλλας ὄνομα, τῶν ἐπιτηδείων
σπανίζοντες, ὑπὸ τὸν αὐτὸν χρόνον ἐξέλιπον.
<milestone unit="section" n="19" />
ἔστι δὲ ἡ πόλις μεγάλη καὶ πολυάνθρωπος,
ἐς τὰ Ῥώμης πρὸς ἑσπέραν ἐν Τούσκοις κειμένη,
σταδίοις αὐτῆς ὀγδοήκοντα καὶ διακοσίοις ἀπέχουσα.
<milestone unit="section" n="20" />
καὶ αὐτὴν Ῥωμαῖοι καταλαβόντες ἔτι
μᾶλλον ἐπὶ μέγα δυνάμεως ἦλθον, ἐπεὶ καὶ τὸ
Ἀλβανῶν πόλισμα ἔσχον, Ῥώμης πρὸς ἀνίσχοντα
ἥλιον κείμενον, ἀνακεχωρηκότων ἐνθένδε διὰ
τὸν αὐτὸν λόγον τηνικαῦτα τῶν πολεμίων, πανταχόθεν
δὲ ἤδη κυκλωσάμενοι τοὺς βαρβάρους
ἐν μέσῳ εἶχον. <milestone unit="section" n="21" />
διὸ δὴ Γότθοι διαλύειν τε τὰ
ξυγκείμενα καί τι ἐς Ῥωμαίους κακουργεῖν ὤργων.
πέμψαντες οὖν παρὰ Βελισάριον πρέσβεις
<pb id="v.3.p.354" />
ἠδικῆσθαι σφᾶς ἐν σπονδαῖς ἔφασαν: <milestone unit="section" n="22" />
Οὐιττίγιδος
γὰρ Γότθους τοὺς ἐν Πόρτῳ μεταπεμψαμένου
κατά τινα χρείαν Παῦλόν τε καὶ Ἰσαύρους τὸ
ταύτῃ φρούριον λόγῳ οὐδενὶ καταλαβόντας ἔχειν.
<milestone unit="section" n="23" />
ταὐτὸ δὲ τοῦτο ἀμφί τε Ἀλβανῷ καὶ Κεντουκέλλαις
δῆθεν τῷ λόγῳ ᾐτιῶντο, ἠπείλουν τε,
ἢν μὴ ταῦτα σφίσιν ἀποδιδῷ, οὐκ ἐπιτρέψειν.
<milestone unit="section" n="24" />
Βελισάριος δὲ ξὺν γέλωτι αὐτοὺς ἀπεπέμψατο,
παραπέτασμα μὲν εἶναι ταύτην δὴ τὴν αἰτίαν
εἰπών, ἀγνοεῖν δὲ οὐδένα ὅτου δὴ ἕνεκα τὰ χωρία
ταῦτα Γότθοι ἐκλίποιεν. <milestone unit="section" n="25" />
καὶ τὸ λοιπὸν ὑποψίᾳ
τινὶ ἐς ἀλλήλους ἐχρῶντο.
Ἔπειτα δὲ Βελισάριος, ἐπεὶ Ῥώμην εἶδε στρατιωτῶν
πλήθει ἀκμάζουσαν, ἄλλους τε ἱππέας
ἐς χωρία Ῥώμης μακράν που ἄποθεν περιέπεμπε
καὶ Βιταλιανοῦ τὸν ἀδελφιδοῦν Ἰωάννην ἐκέλευε
ξὺν τοῖς ἑπομένοις ἱππεῦσιν, ὀκτακοσίοις οὖσιν,
ἀμφὶ πόλιν Ἄλβαν διαχειμάζειν, ἐν Πικηνοῖς
κειμένην: <milestone unit="section" n="26" />
καί οἱ τῶν τε Βαλεριανῷ ἑπομένων
τετρακοσίους ξυνέπεμψεν, ὧν Δαμιανὸς ὁ Βαλεριανοῦ
ἀδελφιδοῦς ἦρχε, καὶ τῶν αὐτοῦ ὑπασπιστῶν
ὀκτακοσίους ἄνδρας, διαφερόντως ἀγαθοὺς
τὰ πολέμια. <milestone unit="section" n="27" />
οἷς δὴ δορυφόρους δύο, Σοῦνταν
τε καὶ Ἄδηγιν, ἐπέστησε, καὶ αὐτοὺς μὲν Ἰωάννῃ
ἕπεσθαι, ὅπη ἂν αὐτὸς ἐξηγοῖτο, ἐκέλευε: τῷ δὲ
Ἰωάννῃ ἐπήγγελλε, τέως μὲν τὰ ξυγκείμενα σφίσι
φυλάττοντας ὁρᾷ τοὺς πολεμίους, ἡσυχῆ μένειν:
ὅταν δέ οἱ τὴν ἐκεχειρίαν αὐτοῖς λελύσθαι
ξυμβαίη, ποιεῖν κατὰ τάδε: <milestone unit="section" n="28" />
παντὶ μὲν τῷ στρατῷ
ἄφνω τε καὶ ἐξ ἐπιδρομῆς καταθεῖν τὴν
Πικηνῶν χώραν, ἅπαντά τε ἑξῆς περιιόντα τὰ
<pb id="v.3.p.356" />
ἐκείνῃ χωρία καὶ αὐτοῖς πρὸ τῆς φήμης ἐπιδημοῦντα.
<milestone unit="section" n="29" />
ταύτης γὰρ σχεδόν τι ἁπάσης τῆς
χώρας ἄνδρας μὲν οὐδαμῆ ἀπολελεῖφθαι, πάντων
ἐπὶ Ῥώμην ὡς φαίνεται στρατευσαμένων, παῖδας
δὲ καὶ γυναῖκας τῶν πολεμίων καὶ χρήματα
πανταχῆ εἶναι. <milestone unit="section" n="30" />
ἐξανδραποδίζειν οὖν καὶ ληΐζεσθαι
τὰ ἐν ποσὶν ἅπαντα φυλασσόμενον μή
ποτε Ῥωμαίων τινὶ τῶν ταύτῃ ᾠκημένων λυμήνηται.
<milestone unit="section" n="31" />
ἢν δέ πη χωρίῳ ἐντύχῃ, ἄνδρας τε καὶ ὀχύρωμα,
ὡς τὸ εἰκός, ἔχοντι, πάσῃ αὐτοῦ δυνάμει
ἀποπειράσασθαι. <milestone unit="section" n="32" />
καὶ ἢν μὲν ἑλεῖν δύνηται, ἐς τὰ
πρόσω ἰέναι, τοῦ πράγματος δέ οἱ, ἂν οὕτω τύχοι,
ἀντιστατοῦντος, ἀπελαύνειν ὀπίσω, ἢ αὐτοῦ
μένειν. <milestone unit="section" n="33" />
προϊόντι γάρ οἱ καὶ τοῦτο δὴ τὸ ὀχύρωμα
κατὰ νώτου ἀπολιπόντι κίνδυνος πολὺς ἐπὶ
πλεῖστον ἔσται, ἐπεὶ οὔποτ̓ ἀμύνειν σφίσιν
εὐπετῶς ἕξουσιν, ἤν που ἐνοχλοῖντο πρὸς τῶν
ἐναντίων. τὴν δὲ λείαν φυλάσσειν ἅπασαν, ὅπως
ἂν αὐτὴν ὀρθῶς καὶ δικαίως ἡ στρατιὰ διανέμοιτο.
<milestone unit="section" n="34" />
εἶτα ξὺν γέλωτι καὶ τοῦτο ἐπεῖπεν:
<q direct="unspecified">Οὐ γὰρ δίκαιον ὑφ̓ ἑτέρων μὲν τοὺς κηφῆνας
πόνῳ μεγάλῳ ἀπόλλυσθαι, ἄλλους δὲ τοῦ μέλιτος
οὐδεμιᾷ ταλαιπωρίᾳ ὀνίνασθαι.</q> τοσαῦτα μὲν
ἐπιστείλας Βελισάριος Ἰωάννην ξὺν τῷ στρατεύματι ἔπεμψεν.
<milestone unit="section" n="35" />
Ὑπὸ δὲ τὸν αὐτὸν χρόνον ὅ τε Μεδιολάνων
ἱερεὺς Δάτιος καὶ τῶν πολιτῶν ἄνδρες δόκιμοι ἐς
Ῥώμην ἀφικόμενοι Βελισαρίου ἐδέοντο φρουροὺς
ὀλίγους σφίσι ξυμπέμψαι. <milestone unit="section" n="36" />
αὐτοὶ γὰρ ἱκανοὶ
ἰσχυρίζοντο εἶναι, οὐ Μεδιόλανον μόνην, ἀλλὰ
<pb id="v.3.p.358" />
καὶ Λιγουρίαν ὅλην πόνῳ οὐδενὶ Γότθων τε ἀποστῆσαι
καὶ βασιλεῖ ἀνασώσασθαι. <milestone unit="section" n="37" />
αὕτη δὲ ἡ
πόλις ᾤκισται μὲν ἐν Λιγούροις, μέση που μάλιστα
Ῥαβέννης τε πόλεως καὶ Ἄλπεων τῶν ἐν
Γάλλων ὁρίοις κειμένη: <milestone unit="section" n="38" />
ἑκατέρωθεν γὰρ ἐς αὐτὴν
ὀκτὼ ἡμερῶν ὁδὸς ἀνδρὶ εὐζώνῳ ἐστί: πρώτη δὲ
πόλεων τῶν ἑσπερίων μετά γε Ῥώμην μεγέθει τε
καὶ πολυανθρωπίᾳ καὶ τῇ ἄλλῃ εὐδαιμονίᾳ ἐτύγχανεν
οὖσα. καὶ αὐτοῖς Βελισάριος ὑποσχόμενος
τὴν δέησιν ἐπιτελῆ ποιήσειν κατεῖχεν αὐτοῦ τὴν
τοῦ χειμῶνος ὥραν.
</p></div2>

<div2 type="chapter" n="8" org="uniform" sample="complete"><p><milestone unit="section" n="1" />Ταῦτα μὲν δὴ ὧδέ πη εἶχε. τῆς δὲ τύχης ὁ
φθόνος ᾤδαινεν ἤδη ἐπὶ Ῥωμαίους, ἐπεὶ τὰ
πράγματα εὖ τε καὶ καλῶς σφίσιν ἐπίπροσθεν
προϊόντα ἑώρα, κακῷ τε κεραννύναι τινὶ ταῦτα
ἐθέλουσα, ἔριν ἐξ οὐδεμιᾶς αἰτίας λόγου ἀξίας
ἐπενόει Βελισαρίῳ τε καὶ Κωνσταντίνῳ, ἣ ὅπως
τε ἔφυ καὶ ἐς ὅ τι ἐτελεύτησεν, ἐρῶν ἔρχομαι.
<milestone unit="section" n="2" />
Πρεσίδιος ἦν τις, ἀνὴρ Ῥωμαῖος, ᾠκημένος μὲν
ἐπὶ Ῥαβέννης, ὢν δὲ οὐκ ἀφανής. οὗτος ὁ Πρεσίδιος,
ὅτι δὴ Γότθοις προσκεκρουκώς, ἡνίκα
Οὐίττιγις ἐπὶ Ῥώμην στρατεύειν ἔμελλε, ξὺν
ὀλίγοις τισὶ τῶν οἰκετῶν ἐπὶ κυνηγέσιον δῆθεν
τῷ λόγῳ στελλόμενος φεύγει, οὔτε τῳ τὴν βουλὴν
κοινωσάμενος οὔτε τι τῶν χρημάτων ξὺν
αὑτῷ ἔχων, πλήν γε δὴ ὅτι ξιφίδια δύο αὐτὸς
ἔφερεν, ὧν τὼ κουλεὼ χρυσῷ τε πολλῷ καὶ
λίθοις ἐντίμοις κεκαλλωπισμένω ἐτυχέτην. καὶ
<pb id="v.3.p.360" />
επειδὴ ἐν Σπολιτίῳ ἐγένετο, ἐς νεών τινα ἔξω
τοῦ περιβόλου κατέλυσεν. <milestone unit="section" n="3" />
ὃ δὴ Κωνσταντῖνος
ἀκούσας ῾ἐτύγχανε γὰρ ἔτι ἐνταῦθα διατριβὴν
ἔχων̓,τῶν τινα ὑπασπιστῶν Μαξεντίολον πέμψας
ἄμφω ἀφαιρεῖται λόγῳ οὐδενὶ τὼ ἀκινάκα.
<milestone unit="section" n="4" />
περιαλγὴς δὲ γεγονὼς τοῖς ξυμπεσοῦσιν ὁ ἄνθρωπος
ἐς Ῥώμην ὅτι τάχιστα παρὰ Βελισάριον
στέλλεται, οὗ δὴ οὐκ εἰς μακρὰν καὶ Κωνσταντῖνος
ἀφίκετο: ἤδη γὰρ ὁ τῶν Γότθων στρατὸς
οὐκ ἄποθεν εἶναι ἠγγέλλετο. <milestone unit="section" n="5" />
ἕως μὲν οὖν ἔν τε
θορύβῳ καὶ κινδύνῳ Ῥωμαίοις καθειστήκει τὰ
πράγματα, σιωπῇ ὁ Πρεσίδιος ἔμενεν: ὡς δὲ τά
τε Ῥωμαίων καθυπέρτερα εἶδε καὶ Γότθων
πρέσβεις παρὰ βασιλέα σταλέντας, καθάπερ
μοι ἔμπροσθεν εἴρηται, Βελισαρίῳ συχνὰ προσιὼν
τήν τε ἀδικίαν ἀπήγγελλε καί οἱ τὰ δίκαια
βοηθεῖν ἠξίου. <milestone unit="section" n="6" />
ὁ δὲ Κωνσταντίνῳ πολλὰ μὲν
αὐτός, πολλὰ δὲ δἰ ἑτέρων μεμφόμενος, παρῄνει
ἔργου τε ἀδίκου καὶ δόξης αἰσχρᾶς ἀπαλλάσσεσθαι.
<milestone unit="section" n="7" />
ἀλλὰ Κωνσταντῖνος ῾χρῆν γάρ οἱ
γενέσθαι κακῶς᾿ τούς τε λόγους ἀεὶ ἐρεσχελῶν
διεκρούετο καὶ τὸν ἠδικημένον ἐτώθαζε. <milestone unit="section" n="8" />
Βελισαρίῳ
δέ ποτε, ἵππῳ ἐν τῇ ἀγορᾷ ὀχουμένῳ,
ἐντυχὼν ὁ Πρεσίδιος τοῦ τε χαλινοῦ τοῦ ἵππου
ἐλάβετο καὶ μέγα ἀναβοῶν ἠρώτα εἰ ταῦτα
λέγουσιν οἱ βασιλέως νόμοι, ἵνα ἐπειδάν τις τοὺς
βαρβάρους φυγὼν ἱκέτης ἐς αὐτοὺς ἵκοιτο, οἵδε
ἀφέλωνται βίᾳ ὅσα ἂν τύχῃ ἐν χερσὶν ἔχων.
<milestone unit="section" n="9" />
πολλῶν δὲ περιεστηκότων ἀνθρώπων καὶ τοῦ
<pb id="v.3.p.362" />
χαλινοῦ ξὺν ἀπειλῇ κελευόντων μεθίεσθαι, οὐ
πρότερον ἀφῆκε, πρὶν δὴ αὐτῷ ὑπέσχετο Βελισάριος
τὰ ξιφίδια δώσειν. <milestone unit="section" n="10" />
τῇ οὖν ὑστεραίᾳ
Κωνσταντῖνόν τε καὶ τῶν ἀρχόντων πολλοὺς
ἐς οἰκίσκον τινὰ ξυγκαλέσας Βελισάριος ἐν
Παλατίῳ, τῶν μὲν τῇ προτεραίᾳ ξυμπεπτωκότων
ὑπέμνησε, παρῄνει δὲ ὀψὲ γοῦν τοῦ χρόνου τοὺς
ἀκινάκας ἀποδιδόναι. <milestone unit="section" n="11" />
ὁ δὲ οὐκ ἔφη δώσειν:
ἥδιον γὰρ ἂν αὐτοὺς ἐς τοῦ Τιβέριδος τὸ ὕδωρ
ἐμβάλλοι ἢ τῷ Πρεσιδίῳ διδοίη. <milestone unit="section" n="12" />
θυμῷ τε ἤδη
ἐχόμενος Βελισάριος ἐπυνθάνετο εἰ οὐκ οἴοιτο
Κωνσταντῖνος πρὸς αὐτοῦ ἄρχεσθαι. καὶ αὐτὸς
τὰ μὲν ἄλλα οἱ ὡμολόγει ἅπαντα πείσεσθαι:
βουλομένῳ γὰρ ταῦτα βασιλεῖ εἶναι: τόδε μέντοι,
ὃ ἐν τῷ παρόντι ἐπιτάττοι, οὐ μήποτε δράσειν.
<milestone unit="section" n="13" />
Βελισάριος μὲν οὖν εἰσιέναι τοὺς δορυφόρους
ἐκέλευε, Κωνσταντῖνος δὲ <q direct="unspecified">Ὅπως με δηλαδὴ
ἀποκτενοῦσιν,</q> ἔφη. <q direct="unspecified">Οὐδαμῶς γε,</q> ὁ Βελισάριος
εἶπεν, <q direct="unspecified">ἀλλ̓ ἵνα τὸν σὸν ὑπασπιστὴν Μαξεντίολον,
ὅς σοι τὰ ξιφίδια βιασάμενος ἤνεγκεν, ἀναγκάσωσι
τῷ ἀνθρώπῳ ἀποδιδόναι ἅπερ αὐτοῦ
<milestone unit="section" n="14" />
βίᾳ λαβὼν ἔτυχεν.</q> ἀλλὰ Κωνσταντῖνος τεθνήξεσθαι
παραυτίκα οἰόμενος δρᾶσαί τι μέγα, πρίν
τι αὐτὸς πάθοι, ἐβούλετο. <milestone unit="section" n="15" />
διὸ δὴ τὸ ξιφίδιον
εἷλκεν ὅπερ οἱ πρὸς τῷ μηρῷ ἀπεκρέματο, ἄφνω
τε αὐτὸ ἐπὶ τὴν Βελισαρίου γαστέρα ὦσεν. ὁ
δὲ καταπλαγεὶς ὀπίσω τε ἀπέστη καὶ Βέσσᾳ
ἐγγύς που ἑστηκότι περιπλακεὶς διαφυγεῖν ἴσχυσε.
<milestone unit="section" n="16" />
Κωνσταντῖνος μὲν οὖν, ἔτι τῷ θυμῷ ζέων,
ἐπῄει, κατιδόντες δὲ Ἰλδίγερ τε καὶ Βαλεριανὸς
<pb id="v.3.p.364" />
τὸ ποιούμενον ὁ μὲν τῆς δεξιᾶς, ὁ δὲ τῆς ἑτέρας
αὐτοῦ χειρὸς λαμβανόμενος ὀπίσω ἀνθεῖλκον.
<milestone unit="section" n="17" />
ἐν τούτῳ δὲ εἰσελθόντες οἱ δορυφόροι οὓς δὴ
ὀλίγῳ πρότερον ἐκάλεσε Βελισάριος, Κωνσταντίνου
τε τὸ ξιφίδιον ξὺν βίᾳ πολλῇ ἐκ χειρὸς
αἱροῦσι, καὶ αὐτὸν πολλῷ θορύβῳ ἁρπάσαντες
οὐδὲν μὲν ἄχαρι ἐν τῷ παραυτίκα εἰργάσαντο,
παρόντας αἰδούμενοι τοὺς ἄρχοντας, οἶμαι, ἐς
οἴκημα δὲ ἄλλο ἀπαγαγόντες, Βελισαρίου κελεύσαντος,
<milestone unit="section" n="18" />
χρόνῳ τινὶ ὕστερον ἔκτειναν. τοῦτο
Βελισαρίῳ εἴργασται μόνον οὐχ ὅσιον ἔργον καὶ
ἤθους τοῦ αὐτοῦ οὐδαμῶν ἄξιον: ἐπιεικείᾳ γὰρ
πολλῇ ἐς πάντας τοὺς ἄλλους ἐχρῆτο. ἀλλὰ
ἔδει, ὅπερ ἐρρήθη, Κωνσταντίνῳ γενέσθαι κακῶς.
</p></div2>

<div2 type="chapter" n="9" org="uniform" sample="complete"><p><milestone unit="section" n="1" />Γότθοι τε οὐ πολλῷ ὕστερον ἐς Ῥώμης τὸν
περίβολον κακουργεῖν ἤθελον. καὶ πρῶτα μέν
τινας ἐς τῶν ὀχετῶν ἕνα νύκτωρ καθῆκαν, ὧν
αὐτοὶ τὸ ὕδωρ κατ̓ ἀρχὰς τοῦδε τοῦ πολέμου
ἀφῄρηντο. <milestone unit="section" n="2" />
οἱ δὲ λύχνα τε καὶ δᾷδας ἐν χερσὶν
ἔχοντες ἀπεπειρῶντο τῆς ἐς τὴν πόλιν ἐνθένδε
εἰσόδου. ἔτυχε δέ τινα διώρυχα οὐ μακρὰν
Πιγκιανῆς πυλίδος τοῦ ὀχετοῦ τούτου κύρτωμα
ἔχον, <milestone unit="section" n="3" />
ὅθεν δὴ τῶν τις φυλάκων τὸ πῦρ κατιδὼν
τοῖς ξυμφυλάσσουσιν ἔφρασεν: οἱ δὲ λύκον αὐτοῦ
παριόντα ἰδεῖν ἔφασαν. <milestone unit="section" n="4" />
ταύτῃ γὰρ τὴν γῆν οὐχ
ὑπερέχειν τὴν τοῦ ὀχετοῦ οἰκοδομίαν ξυνέβαινε,
πυρὶ δὲ εἰκάζεσθαι τοὺς τοῦ λύκου ὀφθαλμοὺς
<pb id="v.3.p.366" />
ᾤοντο. <milestone unit="section" n="5" />
τῶν μὲν οὖν βαρβάρων ὅσοι τοῦ ὀχετοῦ
ἀπεπειράσαντο, ἐπειδὴ ἐν μέσῃ πόλει ἐγένοντο,
ἔνθα δὴ ἄνοδός τις ἦν ἐκ παλαιοῦ ἐς αὐτό που τὸ
Παλάτιον φέρονσα, οἰκοδομίᾳ τινὶ ἐνταῦθα ἐνέτυχον
οὔτε πρόσω ἰέναι τὸ λοιπὸν συγχωρούσῃ
οὔτε τῇ ἀναβάσει τὸ παράπαν χρῆσθαι. <milestone unit="section" n="6" />
ταύτην
δὲ τὴν οἰκοδομίαν Βελισάριος προμηθείᾳ τινὶ κατ̓
ἀρχὰς τῆσδε τῆς πολιορκίας πεποίηται, ὥσπερ
μοι ἐν τοῖς ἔμπροσθεν λόγοις δεδήλωται. <milestone unit="section" n="7" />
λίθον
οὖν ἕνα βραχὺν ἐνθένδε ἀφελόντες ὀπίσω τε
ἀναστρέφειν εὐθὺς ἔγνωσαν καὶ παρὰ τὸν Οὐίττιγιν
ἐπανήκοντες τόν τε λίθον ἐνδεικνύμενοι πάντα
ἀπήγγελλον. <milestone unit="section" n="8" />
καὶ ὁ μὲν τὰ τῆς ἐπιβουλῆς ἅμα
τοῖς Γότθων ἀρίστοις ἐν βουλῇ εἶχε, Ῥωμαίων
δὲ ὅσοι φρουρὰν ἀμφὶ πυλίδα Πιγκιανὴν εἶχον,
μνήμην τῆς τοῦ λύκου ὑποψίας ἐν σφίσιν αὐτοῖς
ἐποιοῦντο τῇ ὑστεραίᾳ. <milestone unit="section" n="9" />
ἐπεὶ δὲ ὁ λόγος περιφερόμενος
ἐς Βελισάριον ἦλθεν, οὐ παρέργως ὁ
στρατηγὸς τὸ πρᾶγμα ἤκουσεν, ἀλλ̓ ἄνδρας τε
αὐτίκα τῶν ἐν τῷ στρατοπέδῳ δοκίμων ξὺν
Διογένει τῷ δορυφόρῳ ἐς τὸν ὀχετὸν καθῆκε καὶ
διερευνήσασθαι ἅπαντα ξὺν πολλῷ τάχει ἐκέλευσεν.
<milestone unit="section" n="10" />
οἱ δὲ τὰ λύχνα τῶν πολεμίων καὶ τῶν
δᾴδων ὅσα διερρυήκει πανταχοῦ τοῦ ὀχετοῦ εὗρον,
καὶ τὴν οἰκοδομίαν ᾗ ὁ λίθος πρὸς τῶν Γότθων
ἀφῄρητο κατανενοηκότες Βελισαρίῳ ἀπήγγελλον.
<milestone unit="section" n="11" />
διὸ δὴ αὐτός τε τὸν ὀχετὸν ἐν μεγάλῃ φυλακῇ
ἔσχε καὶ οἱ Γότθοι αἰσθόμενοι ταύτης δὴ τῆς
πείρας ἀπέσχοντο.
<milestone unit="section" n="12" />
Ἔπειτα δὲ καὶ ἐκ τοῦ ἐμφανοῦς ἔφοδον κατὰ
τοῦ περιβόλου ἐμηχανῶντο οἱ βάρβαροι. τηρήσαντες
οὖν τὸν τοῦ ἀρίστου καιρὸν κλίμακάς τε
<pb id="v.3.p.368" />
καὶ πῦρ ἐπαγόμενοι, ἥκιστα τῶν πολεμίων προσδεχομένων,
ἐπὶ πυλίδα Πιγκιανὴν ᾔεσαν, ἐλπίδι
θαρροῦντες ἐξ ἐπιδρομῆς τὴν πόλιν αἱρήσειν,
ἅτε οὐ πολλῶν στρατιωτῶν ἐνταῦθα λειφθέντων.
<milestone unit="section" n="13" />
ἔτυχε δὲ Ἰλδίγερ τηνικαῦτα ξὺν τοῖς ἑπομένοις
φυλακὴν ἔχων: ἕκαστοι γὰρ ἐκ περιτροπῆς ἐς
τὴν φρουρὰν ἐτετάχατο. <milestone unit="section" n="14" />
ἐπεὶ οὖν εἶδε προσιόντας
οὐκ ἐν τάξει τοὺς πολεμίους, ἀπήντησέ τε
οὐ ξυντεταγμένοις ἐς παράταξιν, ἀλλὰ ξὺν πολλῇ
ἀκοσμίᾳ ἰοῦσι, καὶ τοὺς κατ̓ αὐτὸν οὐδενὶ πόνῳ
τρεψάμενος συχνοὺς ἔκτεινε. <milestone unit="section" n="15" />
κραυγῆς δὲ μεγάλης
καὶ ταραχῆς ἀνὰ τὴν πόλιν, ὡς τὸ εἰκός,
γεγενημένης Ῥωμαῖοί τε ὡς τάχιστα πανταχόσε
τοῦ περιβόλου ξυνέρρεον καὶ οἱ βάρβαροι ἄπρακτοι
ἐς τὰ στρατόπεδα οὐκ ἐς μακρὰν ἐχώρησαν.
<milestone unit="section" n="16" />
Οὐίττιγις δὲ αὖθις ἐς ἐπιβουλὴν τοῦ περιβόλου
καθίστατο. καί, ἦν γάρ τις αὐτῷ ἐπιμαχωτάτη
μάλιστα μοῖρα, ᾗ τοῦ Τιβέριδος ἡ ὄχθη ἐστίν,
ἐπεὶ ταύτῃ οἱ πάλαι Ῥωμαῖοι θαρσοῦντες τοῦ
ὕδατος τῷ ὀχυρώματι τὸ τεῖχος ἀπημελημένως
ἐδείμαντο, βραχύ τε αὐτὸ καὶ πύργων ἔρημον
παντάπασι ποιησάμενοι, ῥᾷον ἐνθένδε ἤλπιζε τὴν
πόλιν αἱρήσειν. οὐδὲ γὰρ οὐδέ τι φυλακτήριον
λόγου ἄξιον ἐνταῦθα τετύχηκεν εἶναι. <milestone unit="section" n="17" />
δύο οὖν
Ῥωμαίους ἀμφὶ τὸν Πέτρου τοῦ ἀποστόλου νεὼν
ᾠκημένους χρήμασιν ἀναπείθει οἴνου ἀσκὸν ἔχοντας
παρὰ τοὺς ἐκείνῃ φρουροὺς ἰέναι περὶ λύχνων
ἁφάς, καὶ αὐτοῖς τὸν οἶνον τρόπῳ ὅτῳ δὴ φιλοφροσύνην
ἐνδεικνυμένους χαρίζεσθαι, εἶτα ξὺν
αὐτοῖς πόρρω τῶν νυκτῶν καθημένους πίνειν,
<pb id="v.3.p.370" />
ἑκάστῳ τε ἐς τὴν κύλικα ὑπνωτικὸν ἐμβαλεῖν
φάρμακον ὅπερ σφίσιν αὐτὸς ἐδεδώκει. <milestone unit="section" n="18" />
ἀκάτους
δὲ λάθρα ἐν τῇ ἑτέρᾳ ὄχθῃ ἐν παρασκευῇ ποιησάμενος
εἶχεν, αἷς δὴ τῶν βαρβάρων τινάς, ἐπειδὰν
τάχιστα οἱ φύλακες ὕπνῳ ἔχοιντο, ξὺν
κλίμαξιν ἐκ σημείου ἑνὸς τὸν ποταμὸν διαβαίνοντας
τὴν ἐπίθεσιν τῷ περιβόλῳ ποιήσασθαι.
<milestone unit="section" n="19" />
τό τε στράτευμα ἐς τοῦτο ἡτοίμαζεν ὅλον, ὅπως
ἅπασα κατὰ κράτος ἡ πόλις ἁλῴη. <milestone unit="section" n="20" />
τούτων δὲ
οὕτω ξυγκειμένων σφίσι; τοῖν ἀνδροῖν ἅτερος
τοῖν Οὐιττίγιδι ἐς ταύτην δὴ παρεσκευασμένοιν
τὴν ὑπουργίαν ῾οὐ γὰρ ἔδει Ῥωμαίους τούτῳ
τῷ Γότθων στρατοπέδῳ ἁλῶναἰ αὐτεπάγγελτος
ἐλθὼν Βελισαρίῳ τε ἅπαντα φράζει καὶ τὸν
ἕτερον ἐνδείκνυσιν. <milestone unit="section" n="21" />
ὃς δὴ αἰκιζόμενος ἐς φῶς τε
ἅπαντα ἤνεγκεν ὅσα δρᾶν ἔμελλε καὶ τὸ φάρμακον
ἐπεδείκνυεν ὅπερ Οὐίττιγις αὐτῷ ἐδεδώκει.
<milestone unit="section" n="22" />
καὶ αὐτοῦ Βελισάριος τήν τε ῥῖνα καὶ τὰ ὦτα
λωβησάμενος ἐς τῶν πολεμίων τὸ χαράκωμα ὄνῳ
ὀχούμενον ἔπεμψε. <milestone unit="section" n="23" />
καὶ κατιδόντες αὐτὸν οἱ
βάρβαροι ἔγνωσαν ὡς ὁ θεὸς οὐκ ἐῴη σφῶν τὰ
βουλεύματα ὁδῷ ἰέναι, καὶ δἰ αὐτὸ οὐκ ἄν ποτε
ἡ πόλις σφίσιν ἁλώσιμος εἴη.
</p></div2>

<div2 type="chapter" n="10" org="uniform" sample="complete"><p><milestone unit="section" n="1" />Ἐν ᾧ δὲ ταῦτα ἐγίνετο, ἐν τούτῳ Βελισάριος
γράψας πρὸς Ἰωάννην ἔργου ἐκέλευεν ἔχεσθαι.
ὁ δὲ ξὺν τοῖς δισχιλίοις ἱππεῦσι τὴν Πικηνῶν
περιιὼν χώραν τὰ ἐν ποσὶν ἐληΐζετο πάντα,
<pb id="v.3.p.372" />
παῖδάς τε καὶ γυναῖκας τῶν πολεμίων ἐν ἀνδραπόδων
ποιούμενος λόγῳ. <milestone unit="section" n="2" />
Οὐλίθεόν τε, τὸν Οὐιττίγιδος
θεῖον, ξὺν Γότθων στρατῷ ὑπαντιάσαντα
μάχῃ νικήσας αὐτόν τε κτείνει καὶ πάντα σχεδὸν
τὸν τῶν πολεμίων στρατόν. <milestone unit="section" n="3" />
διὸ δὴ οὐδείς οἱ
ἐτόλμα ἔτι ἐς χεῖρας ἰέναι. ἐπεὶ δὲ ἀφῖκτο ἐς
Αὔξιμον πόλιν, Γότθων μὲν ἐνταῦθα φρουρὰν
οὐκ ἀξιόχρεών τινα ἔμαθεν εἶναι, ἄλλως δὲ
ὀχυρόν τε καὶ ἀνάλωτον κατενόησε τὸ χωρίον.
<milestone unit="section" n="4" />
καὶ ἀπ̓ αὐτοῦ προσεδρεύειν μὲν οὐδαμῆ ἤθελεν,
ἀλλὰ ἀπαλλαγεὶς ἐνθένδε ὅτι τάχιστα πρόσω
ἤλαυνε. <milestone unit="section" n="5" />
ταὐτὸ δὲ τοῦτο καὶ Οὐρβῖνον ἀμφὶ
πόλιν ἐποίει, ἔς τε Ἀρίμινον Ῥωμαίων αὐτὸν
ἐπαγαγομένων ἐσήλαυνεν, ἥπερ μιᾶς ἡμέρας ὁδῷ
Ῥαβέννης διέχει. <milestone unit="section" n="6" />
οἱ μὲν οὖν βάρβαροι ὅσοι
φρουρὰν ἐνταῦθα εἶχον, ὑποψίᾳ ἐς Ῥωμαίους
τοὺς οἰκήτορας πολλῇ χρώμενοι, ἐπειδὴ προϊέναι
τὸ στράτευμα τοῦτο ἐπύθοντο, ἀπεχώρησάν τε
καὶ δρόμῳ ἰόντες ἐν Ῥαβέννῃ ἐγένοντο. <milestone unit="section" n="7" />
οὕτω
δὲ Ἰωάννης Ἀρίμινον ἔσχε πολεμίων φρουρὰν
ὄπισθεν ἔν τε Αὐξίμῳ καὶ Οὐρβίνῳ ἀπολιπών,
οὐχ ὅτι τῶν Βελισαρίου ἐντολῶν ἐς λήθην ἦλθεν,
οὐδὲ θράσει ἀλογίστῳ ἐχόμενος, ἐπεὶ ξὺν τῷ
δραστηρίῳ τὸ ξυνετὸν εἶχεν, ἀλλὰ λογισάμενος,
ὅπερ ἐγένετο, ὡς ἢν Γότθοι πύθωνται τὸν Ῥωμαίων
στρατὸν ἄγχιστά πη Ῥαβέννης εἶναι,
αὐτίκα μάλα τὴν ἐν Ῥώμῃ διαλύσουσι προσεδρείαν,
<milestone unit="section" n="8" />
ἀμφὶ τῷ χωρίῳ τούτῳ δείσαντες. καὶ
ἔτυχέ γε τῆς ἀληθοῦς δόξης. ἐπειδὴ γὰρ Οὐίττιγίς
<pb id="v.3.p.374" />
τε καὶ ὁ Γότθων στρατὸς Ἀρίμινον ἔχεσθαι
πρὸς αὐτοῦ ἤκουσαν, ἐς μέγα δέος ἀμφὶ Ῥαβέννῃ
ἐμπεπτωκότες ἄλλο τε ὑπολογισάμενοι τῶν
πάντων οὐδέν, εὐθυωρὸν τὴν ἀναχώρησιν ἐποιήσαντο,
<milestone unit="section" n="9" />
ὥς μοι αὐτίκα λελέξεται. καὶ μέ γα τι
κλέος ἐκ τοῦ ἔργου τούτου Ἰωάννης ἔσχε, διαβόητος
καὶ τὸ πρότερον ὤν. <milestone unit="section" n="10" />
τολμητής τε γὰρ
ἦν καὶ αὐτουργὸς ἐν τοῖς μάλιστα, ἔς τε τοὺς
κινδύνους ἄοκνος, δίαιτάν τε σκληρὰν καὶ ταλαιπωρίαν
τινὰ ἐς ἀεὶ εἶχε βαρβάρου ὁτουοῦν ἢ
στρατιώτου οὐδενὸς ἧσσον. ὁ μὲν οὖν Ἰωάννης
τοιόσδε τις ἦν. <milestone unit="section" n="11" />
Ματασοῦνθα δέ, ἡ τοῦ Οὐιττίγιδος
γυνή, δεινῶς τῷ ἀνδρὶ ἀχθομένη, ὅτι δή
οἱ βίᾳ τὸ ἐξ ἀρχῆς ἐς κοίτην ἦλθεν, ἐπειδὴ τὸν
Ἰωάννην ἐς Ἀρίμινον ἥκειν ἐπύθετο, περιχαρής
τε ἀτεχνῶς γέγονε καὶ πέμψασα παῤ αὐτὸν
λάθρα γάμου τε καὶ προδοσίας πέρι ἐς λόγους ἦλθε.
<milestone unit="section" n="12" />
Καὶ οἱ μὲν πέμποντες ἀεὶ κρύφα τῶν ἄλλων
ταῦτα ἔπρασσον. Γότθοι δὲ ἐπεὶ τά τε ἀμφὶ
Ἀρίμινον ἔμαθον καὶ ἅμα ξύμπαντα σφᾶς τὰ
ἀναγκαῖα ἐπελελοίπει, ὅ τε τῶν τριῶν μηνῶν
χρόνος ἐξῆκεν ἤδη, τὴν ἀναχώρησιν ἐποιοῦντο,
καίπερ οὔπω τι τῶν πρέσβεων ἕνεκα πεπυσμένοι.
<milestone unit="section" n="13" />
τοῦ μὲν οὖν ἔτους ἀμφὶ τροπὰς ἐαρινὰς ἦν, τῇ δὲ
πολιορκίᾳ ἐνιαυτός τε ἐτέτριπτο καὶ πρὸς αὐτῷ
ἡμέραι ἐννέα, ὅτε οἱ Γότθοι ἅπαντα σφῶν τὰ
χαρακώματα καύσαντες, ἅμα ἡμέρᾳ ὁδοῦ εἴχοντο.
<milestone unit="section" n="14" />
Ῥωμαῖοι δὲ φεύγοντας ὁρῶντες τοὺς ἐναντίους
ἐν ἀπόρῳ εἶχον ᾗ τὸ παρὸν θήσονται. τῶν τε
<pb id="v.3.p.376" />
γὰρ ἱππέων τὸ πλῆθος οὐ παρεῖναι τηνικαῦτα
ξυνέβαινεν, ἄλλων ἄλλῃ πη ἐσταλμένων, ὥσπερ
μοι ἔμπροσθεν εἴρηται, αὐτοί τε ἀξιόμαχοι πρὸς
τοσοῦτον πλῆθος πολεμίων οὐκ ᾤοντο εἶναι.
ἅπαντας μέντοι πεζούς τε καὶ ἱππέας Βελισάριος
ὥπλισε. <milestone unit="section" n="15" />
καὶ ἐπεὶ τῶν πολεμίων ὑπὲρ ἥμισυ διαβάντας
τὴν γέφυραν εἶδεν, ἐξῆγε διὰ Πιγκιανῆς
πύλης τὸ στράτευμα, ἥ τε μάχη ἐκ χειρὸς γέγονε
τῶν προτέρων οὐδεμιᾶς ἧσσον. <milestone unit="section" n="16" />
καὶ κατ̓ ἀρχὰς
μὲν καρτερῶς τῶν βαρβάρων τοὺς πολεμίους
ὑφισταμένων, πολλοὶ ἑκατέρων ἐν τῇ πρώτῃ ξυμβολῇ
ἔπεσον: ἔπειτα δὲ οἱ Γότθοι τραπόμενοι
μέγα τε καὶ ὑπερφυὲς σφίσιν αὐτοῖς τὸ πάθος
ἐποίουν: <milestone unit="section" n="17" />
αὐτὸς γὰρ ἕκαστος τὴν γέφυραν διαβαίνειν
ἠπείγετο πρῶτος. ἀφ̓ οὗ δὴ ἐς στενοχωρίαν
πολλὴν ἀφικόμενοι τὰ χαλεπώτατα
ἔπασχον: πρός τε γὰρ σφῶν αὐτῶν καὶ τῶν
πολεμίων ἐκτείνοντο. <milestone unit="section" n="18" />
πολλοὶ δὲ καὶ τῆς γεφύρας
ἐφ̓ ἑκάτερα ἐξέπιπτον ἐς τὸν Τίβεριν καὶ αὐτοῖς
ὅπλοις καταδυόμενοι ἔθνησκον. οὕτω δὲ τοὺς
πλείστους ἀποβαλόντες οἱ λοιποὶ τοῖς πρότερον
διαβᾶσι ξυνέμιξαν. <milestone unit="section" n="19" />
Λογγῖνος δὲ Ἴσαυρος καὶ
Μουνδίλας, οἱ Βελισαρίου δορυφόροι, διαφερόντως
ἐν ταύτῃ τῇ μάχῃ ἠρίστευσαν. ἀλλὰ Μουνδίλας
μὲν τέτρασι βαρβάροις καθ̓ ἕκαστον ἐς
χεῖρας ἐλθὼν ἔκτεινέ τε ἅπαντας καὶ αὐτὸς
ἐσώθη: <milestone unit="section" n="20" />
Λογγῖνος δὲ τῆς τῶν πολεμίων τροπῆς
αἰτιώτατος γεγονὼς αὐτοῦ ἔπεσε πολὺν αὑτοῦ
πόθον τῷ Ῥωμαίων στρατοπέδῳ ἀπολιπών.
<pb id="v.3.p.378" />
</p></div2>

<div2 type="chapter" n="11" org="uniform" sample="complete"><p><milestone unit="section" n="1" />Οὐίττιγις μὲν οὖν στρατῷ τῷ καταλοίπῳ ἐπὶ
Ῥαβέννης ἰὼν τῶν χωρίων τὰ ὀχυρώματα πλήθει
φρουρῶν ἐκρατύνατο, ἐν Κλουσίῳ μὲν τῇ Τούσκων
πόλει χιλίους τε ἄνδρας καὶ ἄρχοντα Γιβίμερα
ἀπολιπών, ἔν τε Οὐρβιβεντῷ τοσούτους, οἷς δὴ
ἄρχοντα Ἀλβίλαν ἄνδρα Γότθον ἐπέστησε. καὶ
Οὐλιγίσαλον ἐν τῇ Τουδέρᾳ ξὺν τετρακοσίοις
κατέλιπεν. <milestone unit="section" n="2" />
ἐν δὲ δὴ Πικηνῶν τῇ χώρᾳ τετρακοσίους
μὲν ἐς Πέτραν τὸ φρούριον εἴασεν, οἳ καὶ
πρότερον ταύτῃ ᾤκηντο, ἐν Αὐξίμῳ δέ, ἣ πασῶν
μεγίστη τῶν ἐκείνῃ πόλεών ἐστι, Γότθους τε
ἀριστίνδην ξυνειλεγμένους τετρακισχιλίους κατέλιπε
καὶ ἄρχοντα ἐς ἄγαν δραστήριον Οὐίσανδον
ὄνομα, ξύν τε τῷ Μώρᾳ δισχιλίους ἐν Οὐρβίνῳ τῇ
πόλει. <milestone unit="section" n="3" />
ἔστι δὲ καὶ ἄλλα φρούρια δύο, Καισῆνά
τε καὶ Μοντεφέρετρα, ὧν δὴ ἐν ἑκατέρῳ φρουρὰν
οὐχ ἧσσον ἢ κατὰ πεντακοσίων ἀνδρῶν κατεστήσατο.
αὐτὸς δὲ τῷ ἄλλῳ στρατῷ εὐθὺ Ἀριμίνου
ὡς πολιορκήσων ἐχώρει.
<milestone unit="section" n="4" />
Ἐτύγχανε δὲ Βελισάριος, ἐπειδὴ τάχιστα Γότθοι
τὴν πολιορκίαν διέλυσαν, Ἰλδίγερά τε καὶ Μαρτῖνον
ξὺν ἱππεῦσι χιλίοις πέμψας, ἐφ̓ ᾧ δὴ ἑτέρας
ὁδοῦ θᾶττον ἰόντες φθάσωσι τοὺς πολεμίους ἐς
Ἀρίμινον ἀφικόμενοι, καὶ σφίσιν ἐπέστελλεν
Ἰωάννην μὲν καὶ τοὺς ξὺν αὐτῷ ἅπαντας ἐνθένδε
ἐξαναστῆσαι ὡς τάχιστα, πολλοὺς δὲ ἀντ̓ αὐτῶν
ἱκανοὺς μάλιστα ἐς τῆς πόλεως τὴν φυλακὴν
καταστήσασθαι, ἐκ φρουρίου ἀφελομένους ὃ δὴ
<pb id="v.3.p.380" />
πρὸς κόλπῳ τῷ Ἰονίῳ ἐστίν, Ἀγκὼν ὄνομα,
<milestone unit="section" n="5" />
δυοῖν ἡμέραιν ὁδὸν Ἀριμίνου διέχον. ἤδη γὰρ
αὐτὸ οὐ πολλῷ πρότερον κατειλήφει, Κόνωνα
ξύν τε Ἰσαύρων καὶ Θρᾳκῶν στρατεύματι οὐκ
ὀλίγῳ πέμψας. <milestone unit="section" n="6" />
ἤλπιζε γάρ, ἢν πεζοί τε καὶ
μόνοι ἀρχόντων οὐκ ἀξιολόγων σφίσι παρόντων
Ἀρίμινον ἔχωσιν, οὔποτε αὐτῆς ἐς πολιορκίαν
Γότθων τὴν δύναμιν καταστήσεσθαι, ἀλλ̓ ὑπεριδόντας
ἐπὶ Ῥαβέννης αὐτίκα ἰέναι, ἤν τε Ἀρίμινον
πολιορκεῖν ἐθελήσωσι, τοῖς τε πεζοῖς τὰ
ἐπιτήδεια ἐς πλείω τινὰ χρόνον ἀρκέσειν: <milestone unit="section" n="7" />
καὶ ὡς
ἱππεῖς δισχίλιοι ἔξωθεν ξὺν τῷ ἄλλῳ στρατῷ
ἰόντες πολλά τε κακά, ὡς τὸ εἰκός, τοὺς πολεμίους
ἐργάσονται καὶ ῥᾷον ἐς τῆς προσεδρείας
αὐτοὺς τὴν διάλυσιν ξυνελάσουσι. <milestone unit="section" n="8" />
τοιαύτῃ μὲν
γνώμῃ Βελισάριος τοῖς ἀμφὶ Μαρτῖνόν τε καὶ
Ἰλδίγερα ταῦτα ἐπήγγελλεν. οἱ δὲ διὰ Φλαμινίας
ὁδοῦ πορευόμενοι λίαν τε τοὺς βαρβάρους
προτερήσαντες ᾔεσαν. <milestone unit="section" n="9" />
ἅτε γὰρ ἐν πολλῷ ὁμίλῳ
οἱ Γότθοι σχολαίτεροι ἐπορεύοντο, καὶ περιόδοις
ἠναγκάζοντο μακραῖς τισι χρῆσθαι τῶν τε ἀναγκαίων
τῇ ἀπορίᾳ καὶ τῶν ἐν Φλαμινίᾳ ὁδῷ
ὀχυρωμάτων ἥκιστα ἐθέλοντες ἄγχιστά πη ἰέναι,
ἐπεὶ αὐτὰ οἱ πολέμιοι, ὥσπερ μοι ἔμπροσθεν
δεδήλωται, Ναρνίαν τε καὶ Σπολίτιον καὶ Περυσίαν εἶχον.
<milestone unit="section" n="10" />
Ῥωμαίων δὲ τὸ στράτευμα, ἐπειδὴ τῇ Πέτρᾳ
ἐνέτυχον, ὁδοῦ ποιούμενοι πάρεργον, ἀπεπειράσαντο
τοῦ ταύτῃ φρουρίου. τοῦτο δὲ τὸ ὀχύρωμα
οὐκ ἄνθρωποι ἐτεκτήναντο, ἀλλὰ τοῦ χωρίου ἡ
<pb id="v.3.p.382" />
φύσις ἐξεῦρεν: ὁδὸς γάρ ἐστιν ἐς ἄγαν κρημνώδης.
<milestone unit="section" n="11" />
ταύτης δὲ τῆς ὁδοῦ ἐν δεξιᾷ μὲν ποταμός
τις οὐδενὶ ἐσβατὸς ὀξύτητι τοῦ ῥοῦ κάτεισιν, ἐν
ἀριστερᾷ δὲ οὐ πολλῷ ἄποθεν πέτρα ἀνέχει
ἀπότομός τε καὶ ὕψους ἐς τόσον διήκουσα, ὥστε
τοῖς κάτω οὖσι φαινόμενοι ἄνθρωποι, οἳ ἐν τῇ
ἄκρᾳ, ἂν οὕτω τύχοι, ἑστήκασιν, ὄρνισι τοῖς
μικροτάτοις μεγέθους πέρι εἰκάζονται. <milestone unit="section" n="12" />
προϊόντι
τε διέξοδος οὐδεμία τὸ παλαιὸν ἦν. λήγουσα
γὰρ ἡ πέτρα ἐς αὐτόν που μάλιστα τοῦ ποταμοῦ
τὸν ῥοῦν διήκει, διάβασιν τοῖς ταύτῃ ἰοῦσιν
οὐδεμίαν παρεχομένη. <milestone unit="section" n="13" />
διώρυχα τοίνυν ἐνταῦθα
οἱ πάλαι ἄνθρωποι ἐργασάμενοι, πυλίδα τῷ χωρίῳ
ταύτῃ πεποίηνται. <milestone unit="section" n="14" />
φράξαντες δὲ καὶ τῆς
ἑτέρας εἰσόδου τὸ πλεῖστον, πλήν γε δὴ ὅσον
πυλίδα κἀνταῦθα λελεῖφθαι, φρούριόν τε αὐτοφυὲς
ἀπειργάσαντο καὶ Πέτραν αὐτὸ λόγῳ τῷ
εἰκότι ἐκάλεσαν. <milestone unit="section" n="15" />
οἱ οὖν ἀμφὶ Μαρτῖνόν τε καὶ
Ἰλδίγερα πρῶτον μὲν ἐς τῶν πυλίδων τὴν ἑτέραν
μαχόμενοί τε καὶ πολλὰ βάλλοντες οὐδὲν ἤνυτον,
καίπερ ἥκιστα σφᾶς ἀμυνομένων τῶν ταύτῃ
βαρβάρων, ἔπειτα δὲ διὰ τοῦ κρημνώδους κατόπισθεν
τὴν ἄνοδον βιασάμενοι κατὰ κοφυφὴν
λίθοις ἔβαλον ἐνθένδε τοὺς Γότθους. <milestone unit="section" n="16" />
οἱ δὲ ἐς
τὰς οἰκίας δρόμῳ τε καὶ θορύβῳ πολλῷ ἐσελθόντες
ἡσύχαζον. καὶ τότε Ῥωμαῖοι, ἐπεὶ τῶν
πολεμίων οὐδενὸς ἐπιτυγχάνειν οἶοί τε ἦσαν ταῖς
τῶν λίθων βολαῖς, ἐπενόουν τάδε. <milestone unit="section" n="17" />
τμήματα
μεγάλα ἐκ τοῦ σκοπέλου ποιούμενοι πολλοί θ̓
ἅμα ὠθοῦντες αὐτὰ ἐπὶ τὰς οἰκίας σταθμώμενοι
ἐρρίπτουν. <milestone unit="section" n="18" />
τὰ δὲ ὅπη ἂν τῆς οἰκοδομίας καὶ
κατὰ βραχὺ προσπίπτοντα ψαύοι, κατέσειέ τε
<pb id="v.3.p.384" />
ἱκανῶς ἅπαντα καὶ τοὺς βαρβάρους ἐς μέγα
τι δέος καθίστη. <milestone unit="section" n="19" />
διὸ δὴ χεῖράς τε οἱ Γότθοι τοῖς
ἔτι ἀμφὶ τὴν πυλίδα οὖσιν ὤρεγον καὶ ξὺν τῷ
φρουρίῳ σφᾶς αὐτοὺς ὁμολογίᾳ παρέδοσαν, ἐφ̓
ᾧ κακῶν ἀπαθεῖς μείνωσι, βασιλέως τε δοῦλοι
καὶ Βελισαρίου κατήκοοι ὄντες. <milestone unit="section" n="20" />
καὶ αὐτῶν
Ἰλδίγερ τε καὶ Μαρτῖνος τοὺς μὲν πλείστους
ἀναστήσαντες ἐπὶ τῇ ἴσῃ καὶ ὁμοίᾳ ξὺν αὑτοῖς
ἦγον, ὀλίγους δέ τινας ξὺν τοῖς παισί τε καὶ
γυναιξὶν αὐτοῦ εἴασαν. ἐλίποντο δέ τινα καὶ
Ῥωμαίων φρουράν. <milestone unit="section" n="21" />
ἐνθένδε τε ἐς Ἀγκῶνα ἐλθόντες
καὶ πολλοὺς ἀπαγαγόμενοι τῶν ἐκείνῃ
πεζῶν ἐς Ἀρίμινον τριταῖοι ἀφίκοντο, τήν τε
Βελισαρίου γνώμην ἀπήγγελλον. <milestone unit="section" n="22" />
Ἰωάννης δὲ
οὔτε αὐτὸς ἕπεσθαι ἤθελε καὶ Δαμιανὸν ξὺν τοῖς
τετρακοσίοις κατεῖχεν. οἱ δὲ τοὺς πεζοὺς αὐτοῦ
ἀπολιπόντες κατὰ τάχος ἐνθένδε ξὺν τοῖς Βελισαρίου
δορυφόροις τε καὶ ὑπασπισταῖς ἀνεχώρησαν.
</p></div2>

<div2 type="chapter" n="12" org="uniform" sample="complete"><p><milestone unit="section" n="1" />Καὶ Οὐίττιγις οὐκ ἐς μακρὰν παντὶ τῷ στρατῷ
ἐς Ἀρίμινον ἦλθεν, οὗ δὴ ἐνστρατοπεδευσάμενοι
ἐπολιόρκουν. αὐτίκα τε πύργον ξύλινον τοῦ
τῆς πόλεως περιβόλου καθυπέρτερον τεκτηνάμενοι
τροχοῖς τέσσαρσιν ἀνεχόμενον ἐπὶ τὸ τεῖχος
ἦγον, ᾗ μάλιστα ἐπιμαχώτατον αὐτοῖς ἔδοξεν
εἶναι. <milestone unit="section" n="2" />
ὅπως δὲ μὴ πάθωσιν ὅπερ αὐτοῖς πρὸ
τοῦ Ῥώμης περιβόλου ξυνηνέχθη παθεῖν, οὐ
διὰ τῶν βοῶν τὸν πύργον ἦγον, ἀλλ̓ αὐτοὶ ἔνδον
<pb id="v.3.p.386" />
κρυπτόμενοι ἐφεῖλκον. <milestone unit="section" n="3" />
κλῖμαξ δὲ ἦν τις τοῦ
πύργου ἐντὸς εὐρεῖα ἐς ἄγαν, δἰ ἧς τὸ τῶν βαρβάρων
πλῆθος ἀναβήσεσθαι εὐπετῶς ἔμελλον,
ἐλπίδα ἔχοντες ὡς, ἐπειδὰν τάχιστα τὸν πύργον
τῷ περιβόλῳ ἐρείσωσιν, ἐνθένδε πόνῳ οὐδενὶ
ἐπιβήσονται κατὰ τὰς τοῦ τείχους ἐπάλξεις:
οὕτω γὰρ αὐτοῖς ἡ τοῦ πύργου ὑπερβολὴ
εἴργαστο. <milestone unit="section" n="4" />
ἐπειδὴ τοίνυν τοῦ περιβόλου ἄγχιστά
πη ξὺν τῇ μηχανῇ ταύτῃ ἐγένοντο, τότε μὲν
ἡσυχῆ ἔμενον, ἐπεὶ καὶ ξυνεσκόταζεν ἤδη, φύλακας
δὲ ἀμφὶ τὸν πύργον καταστησάμενοι
ηὐλίσαντο ἅπαντες, ἐναντίωμα οὐδ̓ ὁτιοῦν ἔσεσθαι
σφίσιν ἐν νῷ ἔχοντες. <milestone unit="section" n="5" />
οὐδὲ γὰρ οὐδέ τι ἄλλο
ἐμπόδιον, οὐδὲ τάφρος ἐν μέσῳ ὅτι μὴ βραχεῖα
παντάπασιν ἐτύγχανεν οὖσα.
Οἵ τε Ῥωμαῖοι ξὺν δέει πολλῷ ὡς ἡμέρᾳ τῇ
ἐπιούσῃ ἀπολούμενοι ἐνυκτέρευσαν. <milestone unit="section" n="6" />
Ἰωάννης δὲ
οὔτε ἀπογνοὺς πρὸς τὸν κίνδυνον οὔτε τῷ δέει
ξυνταραχθεὶς ἐπενόει τάδε. τοὺς μὲν ἄλλους ἐν
τοῖς φυλακτηρίοις ἀπολιπών, αὐτὸς δὲ ξὺν τοῖς
Ἰσαύροις δικέλλας τε καὶ ἄλλα ἄττα τοιαῦτα
ὄργανα φέρουσιν, ἀωρὶ τῶν νυκτῶν, οὐδενὶ τῶν
πάντων προειρημένον, ἔξω τοῦ περιβόλου γενόμενος
ἐκέλευσε σιωπῇ τὴν τάφρον ὀρύσσειν. <milestone unit="section" n="7" />
οἱ
δὲ κατὰ ταῦτα ἐποίουν, καὶ τὸν χοῦν ὅνπερ
ἐνθένδε ἀνῃροῦντο ἐπὶ θάτερα τῆς τάφρου ἐς τὰ
πρὸς τῷ τείχει ἐς ἀεὶ ἐτίθεσαν, ὃς δὴ ἐνταῦθα
αὐτοῖς ἀντὶ τοίχου ἐγίνετο. <milestone unit="section" n="8" />
λαθόντες τε ἐπὶ
πλεῖστον τοὺς πολεμίους καθεύδοντας βαθεῖάν
<pb id="v.3.p.388" />
τε καὶ εὔρους ἱκανῶς ἔχουσαν τὴν τάφρον δἰ
ὀλίγου πεποίηνται, οὗ δὴ μάλιστα ἐπιμαχώτατός
τε ὁ περίβολος ἦν καὶ προσβάλλειν ξὺν τῇ
μηχανῇ οἱ βάρβαροι ἔμελλον. <milestone unit="section" n="9" />
οἱ δὲ πολέμιοι
πόρρω που τῶν νυκτῶν αἰσθόμενοι τοῦ ποιουμένου
ἐπὶ τοὺς ὀρύσσοντας ἐβοήθουν δρόμῳ, καὶ
Ἰωάννης ξὺν τοῖς Ἰσαύροις, ἐπεί οἱ τὰ ἀμφὶ τῇ
τάφρῳ ὡς ἄριστα εἶχεν, ἐντὸς τοῦ περιβόλου ἐγένετο.
<milestone unit="section" n="10" />
Οὐίττιγις δὲ ἅμα ἡμέρᾳ τά τε πεπραγμένα
κατανοήσας καὶ περιαλγήσας τοῖς ξυμπεσοῦσι
διεχρήσατο μὲν τῶν φυλάκων τινάς, οὐδὲν δὲ
ἧσσον ἐπάγειν τὴν μηχανὴν ἐν σπουδῇ ἔχων
ἐκέλευε φακέλλων πλῆθος τοὺς Γότθους ἐν τῇ
τάφρῳ κατὰ τάχος ῥίπτειν, οὕτω τε τὸν πύργον
ἐνταῦθα ἐφέλκοντας ἄγειν. <milestone unit="section" n="11" />
καὶ οἱ μὲν ταῦτα,
ὥσπερ Οὐίττιγις ἐπέτελλεν, ἔπρασσον προθυμίᾳ
τῇ πάσῃ, καίπερ τῶν ἐναντίων καρτερώτατα ἐκ
τοῦ τείχους ἀμυνομένων. οἱ δὲ φάκελλοι, ἐμπεσόντος
σφίσι τοῦ πύργου, βαρυνόμενοι, ὡς τὸ
εἰκός, ὑπεχώρουν κάτω. <milestone unit="section" n="12" />
διὸ δὴ οἱ βάρβαροι
πρόσω ἰέναι ξὺν τῇ μηχανῇ οὐδαμῆ εἶχον, ἐπεὶ
ἄναντες σφίσι πολλῷ ἔτι μᾶλλον ἐγίνετο, οὗ δὴ
ξυννήσαντες τὸν χοῦν ἔτυχον, ὥσπερ μοι ἐρρήθη,
<milestone unit="section" n="13" />
Ῥωμαῖοι. δείσαντες οὖν μὴ νυκτὸς ἐπιγινομένης
ἐπεξελθόντες οἱ πολέμιοι τὴν μηχανὴν καύσωσιν,
<milestone unit="section" n="14" />
ὀπίσω αὐτὴν αὖθις ἐφεῖλκον. ὅπερ Ἰωάννης
κωλύειν δυνάμει τῇ πάσῃ ἐν σπουδῇ ἔχων τούς
τε στρατιώτας ἐξώπλισε καὶ ξυγκαλέσας ἅπαντας
τοιάδε παρεκελεύσατο:
<pb id="v.3.p.390" />
<milestone unit="section" n="15" />
<q direct="unspecified">Ἄνδρες, οἷς τοῦδε τοῦ κινδύνου ξὺν ἡμῖν
μέτεστιν, εἴ τῳ ὑμῶν πρὸς ἡδονήν ἐστι βιῶναί
τε καὶ τοὺς οἴκοι ἀπολελειμμένους ἰδεῖν, μὴ ἐπ̓
ἄλλῳ τῳ κεκτημένος τὴν τούτων ἐλπίδα ἢ ἐν
ταῖς χερσὶ ταῖς αὐτοῦ γνώτω. <milestone unit="section" n="16" />
ἡνίκα μὲν γὰρ
Βελισάριος ἡμᾶς τὸ ἐξ ἀρχῆς ἔστελλε, πολλῶν
ἡμᾶς ἐλπίς τε καὶ ἔρως ἐς τὴν τοῦ ἔργου προθυμίαν
ἐνῆγον. <milestone unit="section" n="17" />
οὔτε γὰρ ἐν γῇ τῇ παραλίᾳ
πολιορκηθήσεσθαι ὑπωπτεύομεν, οὕτω δὴ θαλασσοκρατούντων
Ῥωμαίων, οὔτε τοσοῦτον ἡμῶν
περιόψεσθαι τὸν βασιλέως στρατὸν ὑπετόπησεν
ἄν τις. <milestone unit="section" n="18" />
χωρὶς δὲ τούτων τότε μὲν ἡμᾶς ἐς εὐτολμίαν
ὥρμα ἐπίδειξίς τε τῆς ἐς τὴν πολιτείαν εὐνοίας καὶ
τὸ ἐκ τῶν ἀγώνων ἐσόμενον κλέος ἐς πάντας ἀνθρώπους.
<milestone unit="section" n="19" />
νῦν δὲ οὔτε περιεῖναι ἡμᾶς, ὅτι μὴ διὰ
τῆς εὐψυχίας, οἷόν τέ ἐστιν, ἐπάναγκές τε οὐκ
ἄλλου του ἢ τοῦ βιώσεσθαι ἡμᾶς αὐτοὺς ἕνεκα
τοῦτον ὑποστῆναι τὸν κίνδυνον. <milestone unit="section" n="20" />
ὥστε εἰ μέν
τισιν ὑμῶν ἀρετῆς τι μεταποιεῖσθαι ξυμβαίνει,
πάρεστιν αὐτοῖς ἀνδραγαθιζομένοις, εἴπερ τισὶ
καὶ ἄλλοις, ἐνδόξοις γενέσθαι. <milestone unit="section" n="21" />
κτῶνται γὰρ
εὔκλειαν οὐχ οἱ τῶν καταδεεστέρων κρατήσαντες,
ἀλλ̓ οἳ ἂν τῇ παρασκευῇ ἐλασσούμενοι τῷ τῆς
ψυχῆς μεγέθει νικῷεν. <milestone unit="section" n="22" />
οἷς δὲ τὸ φιλόψυχον
ἐμπέφυκε μᾶλλον, τούτοις δὴ μάλιστα τὸ εὐτόλμοις
εἶναι ξυνοίσει, ἐπεὶ ἅπαντες ἐκ τοῦ ἐπὶ
πλεῖστον, οἷς τὰ πράγματα ἐπὶ ξυροῦ ἀκμῆς,
ὥσπερ ἡμῖν τανῦν, ἵσταται, μόνῳ ἂν τῷ τῶν
κινδύνων ὑπερφρονεῖν διασώζοιντο.</q>
<milestone unit="section" n="23" />
Τοσαῦτα μὲν Ἰωάννης εἰπὼν ἐξῆγεν ἐπὶ τοὺς
πολεμίους τὸ στράτευμα, ὀλίγους τινὰς ἐς τὰς
<pb id="v.3.p.392" />
ἐπάλξεις ἀπολιπών. <milestone unit="section" n="24" />
ἀνδρείως δὲ αὐτοὺς ὑφισταμένων
τῶν πολεμίων γέγονε καρτερὰ ἐς ἄγαν ἡ
μάχη. καὶ τὸν μὲν πύργον μόλις τε καὶ ὀψὲ τῆς
ἡμέρας ἐς τὸ σφέτερον οἱ βάρβαροι στρατόπεδον
ἐνεγκεῖν ἴσχυσαν. <milestone unit="section" n="25" />
τοσούτους μέντοι τὸ πλῆθος
ἀπέβαλον τῶν ἐν σφίσι μαχίμων, ὥστε οὐκέτι
τειχομαχεῖν τὸ λοιπὸν ἔγνωσαν, ἀλλ̓ ἀπογνόντες
ἡσυχῆ ἔμενον, λιμῷ πιεζομένους προσχωρήσειν
αὐτοῖς τοὺς πολεμίους καραδοκοῦντες. λίαν γὰρ
αὐτοὺς ἅπαντα ἤδη τὰ ἐπιτήδεια ἐπελελοίπει,
ἐπεὶ οὐχ εὗρον ὅθεν αὐτὰ διαρκῶς ἐσκομίσονται.
<milestone unit="section" n="26" />
Ταῦτα μὲν οὖν ἐγίνετο τῇδε. Βελισάριος δὲ
τοῖς ἐκ Μεδιολάνου ἥκουσι χιλίους ἔπεμψεν
Ἰσαύρους τε καὶ Θρᾷκας. <milestone unit="section" n="27" />
ἡγεῖτο δὲ τῶν Ἰσαύρων
Ἔννης, τῶν δὲ Θρᾳκῶν Παῦλος, Μουνδίλας
τε ἅπασιν ἐφειστήκει καὶ αὐτὸς ἦρχεν ὀλίγους
τινὰς τῶν Βελισαρίου ὑπασπιστῶν ἔχων. ξυνῆν
δὲ αὐτοῖς καὶ Φιδέλιος, ὃς ἐγεγόνει τῆς αὐλῆς
ἔπαρχος. <milestone unit="section" n="28" />
ἐκ Μεδιολάνου γὰρ ὁρμώμενος ἐπιτήδειος
τούτῳ ἔδοξε τῷ στρατῷ ἕπεσθαι ἅτε δύναμίν
τινα ἐν Λιγούροις ἔχων. <milestone unit="section" n="29" />
πλεύσαντες οὖν ἐκ
τοῦ Ῥωμαίων λιμένος Γενούᾳ προσέσχον, ἣ
Τουσκίας μέν ἐστιν ἐσχάτη, παράπλου δὲ καλῶς
Γάλλων τε καὶ Ἱσπανῶν κεῖται. <milestone unit="section" n="30" />
ἔνθα δὴ τάς
τε ναῦς ἀπολιπόντες καὶ ὁδῷ πορευόμενοι πρόσω
ἐχώρουν, τοὺς λέμβους τῶν νηῶν ἐν ταῖς ἁμάξαις
ἐνθέμενοι, ὅπως ἂν Πάδον τὸν ποταμὸν διαβαίνουσι
μηδὲν σφίσιν ἐμπόδιον εἴη. <milestone unit="section" n="31" />
οὕτω γοῦν τοῦ ποταμοῦ
τὴν διάβασιν ἐποιήσαντο. ἐπεὶ δὲ τὸν Πάδον
διαβάντες ἐς Τικηνὸν πόλιν ἀφίκοντο, Γότθοι
<pb id="v.3.p.394" />
αὐτοῖς ἀπαντήσαντες ἐς χεῖρας ἦλθον. <milestone unit="section" n="32" />
ἦσαν δὲ
πολλοί τε καὶ ἄριστοι, ἐπεὶ τῶν χρημάτων τὰ
τιμιώτατα βάρβαροι ἅπαντες οἳ ταύτῃ ᾤκηντο ἐν
Τικηνῷ καταθέμενοι ἅτε ἐν χωρίῳ ὀχύρωμα ἰσχυρὸν
ἔχοντι, φρουρὰν ἐνταῦθα λόγου ἀξίαν ἐλίποντο.
<milestone unit="section" n="33" />
μάχης οὖν καρτερᾶς γενομένης ἐνίκων
Ῥωμαῖοι, καὶ τοὺς ἐναντίους τρεψάμενοι διέφθειράν
τε συχνοὺς καὶ τὴν πόλιν ἐν τῇ διώξει
ἑλεῖν παῤ ὀλίγον ἦλθον. μόλις γὰρ ἐπιθεῖναι
τὰς πύλας οἱ βάρβαροι ἴσχυσαν, ἐγκειμένων
σφίσι τῶν πολεμίων. <milestone unit="section" n="34" />
Ῥωμαίων δὲ ὀπίσω ἀπελαυνόντων
Φιδέλιος εὐξόμενος ἔς τινα τῶν ἐκείνῃ
νεῶν ὕστατος ἔμεινε. τύχῃ δέ τινι ὀκλάσαντός
οἱ τοῦ ἵππου ἔπεσε. <milestone unit="section" n="35" />
καὶ αὐτὸν κατιδόντες Γότθοι,
ἐπεὶ τοῦ περιβόλου ἄγχιστα ἐπεπτώκει, ἐπεξελθόντες
ἔκτεινάν τε καὶ ἔλαθον τοὺς πολεμίους.
οὗ δὴ ὕστερον Μουνδίλας τε καὶ Ῥωμαῖοι αἰσθόμενοι ἤσχαλλον.
<milestone unit="section" n="36" />
Ἔνθεν τε ἐς Μεδιόλανον πόλιν ἀφίκοντο καὶ
αὐτὴν ἀμαχητὶ ξὺν Λιγουρίᾳ τῇ ἄλλῃ ἔσχον.
<milestone unit="section" n="37" />
ἅπερ ἐπειδὴ Οὐίττιγις ἔμαθε, στράτευμά τε πολὺ
κατὰ τάχος καὶ Οὐραΐαν ἄρχοντα, τὸν αὑτοῦ
ἀδελφιδοῦν, ἔπεμψε. <milestone unit="section" n="38" />
καὶ Θευδίβερτος δέ οἱ, ὁ
Φράγγων ἀρχηγός, ἄνδρας μυρίους δεηθέντι ἐς
ξυμμαχίαν ἀπέστειλεν, οὐ Φράγγων αὐτῶν, ἀλλὰ
Βουργουζιώνων, τοῦ μὴ δοκεῖν τὰ βασιλέως
ἀδικεῖν πράγματα. <milestone unit="section" n="39" />
οἱ γὰρ Βουργουζίωνες ἐθελούσιοί
τε καὶ αὐτονόμῳ γνώμῃ, οὐ Θευδιβέρτῳ
κελεύοντι ἐπακούοντες δῆθεν τῷ λόγῳ ἐστέλλοντο.
οἷς δὴ οἱ Γότθοι ἀναμιχθέντες ἔς τε
Μεδιόλανον Ῥωμαίων ἥκιστα προσδεχομένων
<pb id="v.3.p.396" />
ἀφίκοντο καὶ ἐνστρατοπεδευσάμενοι ἐπολιόρκουν.
ταύτῃ γοῦν οὐδέ τι ἐσκομίσασθαι τῶν ἐπιτηδείων
Ῥωμαῖοι ἔσχον, ἀλλ̓ εὐθὺς ἤχθοντο τῶν ἀναγκαίων
τῇ ἀπορίᾳ. <milestone unit="section" n="40" />
οὐ μὴν οὐδὲ τοῦ περιβόλου
τὴν φυλακὴν οἱ στρατιῶται εἶχον, ἐπεὶ ὁ Μουνδίλας
πόλεις τε καταλαβὼν ἔτυχεν ὅσαι Μεδιολάνου
ἄγχιστα οὖσαι ὀχυρώματα εἶχον,
Βέργομόν τε καὶ Κῶμον καὶ Νοβαρίας καὶ ἄλλα
ἄττα πολίσματα, καὶ φρουρὰς πανταχόθι λόγου
ἀξίας καταστησάμενος, αὐτὸς δὲ τριακοσίους
μάλιστα ἔχων ἐν Μεδιολάνῳ ἔμεινε, καὶ ξὺν
αὐτῷ Ἔννης τε καὶ Παῦλος. <milestone unit="section" n="41" />
ὥστε ἀνάγκῃ οἱ
τῆς πόλεως οἰκήτορες ἐκ περιτροπῆς ἀεὶ τὴν
φυλακὴν εἶχον. τὰ μὲν οὖν ἐν Λιγούροις ἐφέρετο
τῇδε καὶ ὁ χειμὼν ἔληγε, καὶ τρίτον ἔτος ἐτελεύτα
τῷ πολέμῳ τῷδε ὃν Προκόπιος ξυνέγραψε.
</p></div2>

<div2 type="chapter" n="13" org="uniform" sample="complete"><p><milestone unit="section" n="1" />Βελισάριος δὲ ἀμφὶ θερινὰς τροπὰς ἐπί τε
Οὐίττιγιν καὶ τὸ Γότθων στρατόπεδον ᾔει, ὀλίγους
μέν τινας φρουρᾶς ἕνεκα ἐν Ῥώμῃ ἀπολιπών,
τοὺς δὲ ἄλλους ξὺν αὑτῷ ἅπαντας ἐπαγόμενος.
<milestone unit="section" n="2" />
πέμψας τέ τινας ἐς Τουδέραν τε καὶ Κλούσιον
χαρακώματα ἐπήγγειλε ποιεῖσθαι, οἷς δὴ ἕψεσθαί
τε ἔμελλε καὶ ξυμπολιορκήσειν τοὺς τῇδε βαρβάρους.
<milestone unit="section" n="3" />
οἱ δέ, ἐπεὶ προσιόντα τὸν στρατὸν
ἔμαθον, οὐχ ὑποστάντες τὸν κίνδυνον πρέσβεις
τε παρὰ Βελισάριον ἔπεμψαν καὶ παραδώσειν
ὁμολογίᾳ σφᾶς τε αὐτοὺς καὶ πόλιν ἑκατέραν
ὑπέσχοντο, ἐφ̓ ᾧ κακῶν ἀπαθεῖς μείνωσι. παραγενομένῳ
τέ οἱ ἐπιτελῆ τὴν ὑπόσχεσιν ἐποιήσαντο.
<pb id="v.3.p.398" />
<milestone unit="section" n="4" />
ὁ δὲ Γότθους μὲν ἅπαντας ἐνθένδε ἀναστήσας
ἐπὶ Σικελίας τε καὶ Νεαπόλεως ἔπεμψεν, ἐν δὲ
Κλουσίῳ καὶ Τουδέρᾳ φρουρὰν καταστησάμενος
πρόσω ἦγε τὸ στράτευμα.
<milestone unit="section" n="5" />
Ἐν τούτῳ δὲ Οὐίττιγις στρατιὰν ἄλλην καὶ
ἄρχοντα Οὐάκιμον ἐς Αὔξιμον πέμψας τοῖς ἐκείνῃ
Γότθοις ἐκέλευεν ἀναμίγνυσθαι, καὶ ξὺν αὐτοῖς
ἐπὶ τοὺς ἐν Ἀγκῶνι πολεμίους ἰόντας ἀποπειράσασθαι
τοῦ ταύτῃ φρουρίου. <milestone unit="section" n="6" />
ὁ δὲ Ἀγκὼν
οὗτος πέτρα τίς ἐστιν ἐγγώνιος, ἀφ̓ οὗ καὶ τὴν
προσηγορίαν εἴληφε ταύτην: ἀγκῶνι γὰρ ἐπὶ
πλεῖστον ἐμφερής ἐστιν. <milestone unit="section" n="7" />
ἀπέχει δὲ σταδίους
ὀγδοήκοντα πόλεως μάλιστα Αὐξίμου, ἧς δή ἐστιν
ἐπίνειον. καὶ τὸ μὲν τοῦ φρουρίου ὀχύρωμα ἐπὶ
πέτρας τῆς ἐγγωνίου ἐν ἀσφαλεῖ κεῖται, τὰ δὲ
ἐκτὸς ἅπαντα οἰκοδομήματα, καίπερ ὄντα πολλά,
<milestone unit="section" n="8" />
ἐκ παλαιοῦ ἀτείχιστα ἦν. Κόνων δέ, ὃς τῇ τοῦ
χωρίου φυλακῇ ἐφειστήκει, ἐπειδὴ τάχιστα τοὺς
ἀμφὶ τὸν Οὐάκιμον ἤκουσεν ἐπιέναι τε καὶ ἤδη
που οὐκ ἄποθεν εἶναι, ἐπίδειξιν πεποίηται ἀλογίστου
γνώμης. <milestone unit="section" n="9" />
παρὰ φαῦλον γὰρ ἡγησάμενος
τό τε φρούριον καὶ τοὺς τοῦ φρουρίου οἰκήτορας
ξὺν τοῖς στρατιώταις κακῶν ἀπαθεῖς διασώσασθαι,
τὸ μὲν ὀχύρωμα εἴασε παντάπασι στρατιωτῶν
ἔρημον, ἅπαντας δὲ ἀπαγαγὼν ὅσον ἀπὸ
σταδίων πέντε ὡς ἐς παράταξιν διεκόσμησεν, οὐ
βαθεῖάν τινα τὴν φάλαγγα ποιησάμενος, ἀλλ̓
ὥστε τὴν ὑπώρειαν ὅλην ὥσπερ ἐς κυνηγέσιον
περιβάλλεσθαι. <milestone unit="section" n="10" />
οἵπερ ἐπειδὴ τοὺς πολεμίους
πλήθει πολλῷ ὑπεραίροντας εἶδον, στρέψαντες
τὰ νῶτα ἐπὶ τὸ φρούριον εὐθὺς ἔφυγον. <milestone unit="section" n="11" />
ἐπιδιώξαντές
τε οἱ βάρβαροι πλείστους μὲν αὐτῶν, ὅσοι
<pb id="v.3.p.400" />
οὐκ ἔφθασαν ἐντὸς τοῦ περιβόλου εἰσιέναι, αὐτοῦ
ἔκτειναν, κλίμακας δὲ τῷ τείχει ἐρείσαντες, τῆς
ἀνόδου ἀπεπειράσαντο. τινὲς δὲ τὰ ἐκτὸς τοῦ
φρουρίου οἰκία ἔκαιον. <milestone unit="section" n="12" />
Ῥωμαῖοι δὲ οἳ καὶ πρότερον
τὸ φρούριον ᾤκουν, τοῖς παροῦσιν ἐκπεπληγμένοι,
προανακλίναντες τὴν πυλίδα, κόσμῳ
οὐδενὶ φεύγοντας τοὺς στρατιώτας ἐδέχοντο. <milestone unit="section" n="13" />
ἐπεὶ
δὲ τοὺς βαρβάρους ἄγχιστα ἐγκειμένους τοῖς
φεύγουσιν εἶδον, ὅπως μὴ συνεισβάλλωσι δείσαντες,
τὰς μὲν πύλας κατὰ τάχος ἐπέθεντο, ἐκ δὲ
τῶν ἐπάλξεων βρόχους καθέντες, ἄλλους τέ τινας
καὶ Κόνωνα αὐτὸν ἀνέλκοντες διεσώσαντο. <milestone unit="section" n="14" />
ταῖς
μέντοι κλίμαξιν ἀνιόντες οἱ βάρβαροι παῤ ὀλίγον
ἦλθον τὸ φρούριον κατὰ κράτος ἑλεῖν, εἰ μὴ
ἄνδρες δύο, ἔργα θαυμάσια ἐνδεικνύμενοι, ἤδη
αὐτοὺς τοὺς ἐν ταῖς ἐπάλξεσι γενομένους ἀρετῇ
ὤσαντο, ὧν ὁ μὲν Βελισαρίου δορυφόρος ἦν ἐκ
Θρᾴκης, Οὐλιμοὺθ ὄνομα, ὁ δὲ Βαλεριανοῦ, Γουβουλγουδοῦ,
<milestone unit="section" n="15" />
Μασσαγέτης γένος. τούτω γὰρ τὼ
ἄνδρε τύχῃ μέν τινι καταπεπλευκότε ὀλίγῳ πρότερον
ἐς τὸν Ἀγκῶνα ἐτυχέτην: ἐν δὲ τῷ πόνῳ
τούτῳ τοὺς ἀνιόντας τοῖς ξίφεσιν ἀμυνόμενοι τὸ
μὲν φρούριον παρὰ δόξαν ἔσωσαν, αὐτοὶ δὲ ἡμιθνῆτες
καὶ τὸ σῶμα κρεουργηθέντες ὅλον ἐνθένδε ἀπεκομίσθησαν.
<milestone unit="section" n="16" />
Τότε Βελισαρίῳ Ναρσῆς ξὺν πολλῇ στρατιᾷ
ἐκ Βυζαντίου ἥκειν καὶ ἐν Πικηνοῖς εἶναι ἠγγέλλετο.
ὁ δὲ Ναρσῆς οὗτος εὐνοῦχος μὲν ἦν καὶ
<pb id="v.3.p.402" />
τῶν βασιλικῶν χρημάτων ταμίας, ἄλλως δὲ ὀξὺς
καὶ μᾶλλον ἢ κατ̓ εὐνοῦχον δραστήριος. <milestone unit="section" n="17" />
στρατιῶται
δὲ αὐτῷ πεντακισχίλιοι εἵποντο, ὧν ἄλλοι
τε κατὰ συμμορίας ἡγοῦντο καὶ Ἰουστῖνος ὁ τῶν
Ἰλλυριῶν στρατηγὸς καὶ Ναρσῆς ἕτερος, ἐξ Ἀρμενίων
τῶν Πέρσαις κατηκόων αὐτόμολος ἐς τὰ
Ῥωμαίων ἤθη πρότερον ξὺν Ἀρατίῳ τἀδελφῷ
ἥκων, ὃς ὀλίγῳ ἔμπροσθεν ξὺν ἑτέρῳ στρατῷ
παρὰ Βελισάριον ἐλθὼν ἔτυχεν. <milestone unit="section" n="18" />
εἵποντο δέ οἱ
καὶ τοῦ Ἐρούλων ἔθνους δισχίλιοι μάλιστα, ὧν
Οὐίσανδός τε καὶ Ἀλουὶθ καὶ Φανίθεος ἦρχον.
</p></div2>

<div2 type="chapter" n="14" org="uniform" sample="complete"><p><milestone unit="section" n="1" />Οἵτινες δὲ ἀνθρώπων εἰσὶν Ἔρουλοι καὶ ὅθεν
Ῥωμαίοις ἐς ξυμμαχίαν κατέστησαν ἐρῶν ἔρχομαι.
ὑπὲρ μὲν Ἴστρον ποταμὸν ἐκ παλαιοῦ
ᾤκουν πολύν τινα νομίζοντες θεῶν ὅμιλον, οὓς δὴ
καὶ ἀνθρώπων θυσίαις ἱλάσκεσθαι ὅσιον αὐτοῖς
ἐδόκει εἶναι. <milestone unit="section" n="2" />
νόμοις δὲ πολλοῖς οὐ κατὰ ταὐτὰ
τοῖς ἀνθρώπων ἑτέροις ἐχρῶντο. οὔτε γὰρ γηράσκουσιν
οὔτε νοσοῦσιν αὐτοῖς βιοτεύειν ἐξῆν, ἀλλ̓
ἐπειδάν τις αὐτῶν ἢ γήρᾳ ἢ νόσῳ ἁλῴη, ἐπάναγκές
οἱ ἐγίνετο τοὺς ξυγγενεῖς αἰτεῖσθαι ὅτι τάχιστα
ἐξ ἀνθρώπων αὐτὸν ἀφανίζειν. <milestone unit="section" n="3" />
οἱ δὲ ξύλα πολλὰ
ἐς μέγα τι ὕψος ξυννήσαντες καθίσαντές τε τὸν
ἄνθρωπον ἐν τῇ τῶν ξύλων ὑπερβολῇ, τῶν τινα
Ἐρούλων, ἀλλότριον μέντοι, ξὺν ξιφιδίῳ παῤ
<pb id="v.3.p.404" />
αὐτὸν ἔπεμπον: <milestone unit="section" n="4" />
ξυγγενῆ γὰρ αὐτῷ τὸν φονέα
εἶναι οὐ θέμις. ἐπειδὰν δὲ αὐτοῖς ὁ τοῦ ξυγγενοῦς
φονεὺς ἐπανῄει, ξύμπαντα ἔκαιον αὐτίκα τὰ
ξύλα, ἐκ τῶν ἐσχάτων ἀρξάμενοι. <milestone unit="section" n="5" />
παυσαμένης
τε αὐτοῖς τῆς φλογὸς ξυλλέξαντες τὰ ὀστᾶ ἐν τῷ
παραυτίκα τῇ γῇ ἔκρυπτον. <milestone unit="section" n="6" />
Ἐρούλου δὲ ἀνδρὸς
τελευτήσαντος ἐπάναγκες τῇ γυναικὶ ἀρετῆς τε
μεταποιουμένῃ καὶ κλέος αὑτῇ ἐθελούσῃ λείπεσθαι
βρόχον ἀναψαμένῃ παρὰ τὸν τοῦ ἀνδρὸς
τάφον οὐκ εἰς μακρὰν θνήσκειν. <milestone unit="section" n="7" />
οὐ ποιούσῃ τε
ταῦτα περιειστήκει τὸ λοιπὸν ἀδόξῳ τε εἶναι
καὶ τοῖς τοῦ ἀνδρὸς συγγενέσι προσκεκρουκέναι.
τοιούτοις μὲν ἐχρῶντο Ἔρουλοι τὸ παλαιὸν νόμοις.
<milestone unit="section" n="8" />
Προϊόντος δὲ χρόνου δυνάμει τε καὶ πολυανθρωπίᾳ
τῶν περιοίκων βαρβάρων ἁπάντων καθυπέρτεροι
γεγενημένοι, ἐπιόντες τε, ὡς τὸ εἰκός,
<milestone unit="section" n="9" />
ἑκάστους ἐνίκων καὶ βιαζόμενοι ἐληΐζοντο. καὶ
τελευτῶντες Λαγγοβάρδας τε Χριστιανοὺς ὄντας
καὶ ἄλλα ἄττα ἔθνη ὑπήκοα σφίσιν ἐς ἀπαγωγὴν
φόρου πεποίηνται, οὐκ εἰθισμένον τὸ πρᾶγμα
τοῦτο τοῖς ἐκείνῃ βαρβάροις, ὑπὸ δὲ φιλοχρηματίας
τε καὶ ἀλαζονείας ἐνταῦθα ἠγμένοι. <milestone unit="section" n="10" />
ἡνίκα
μέντοι Ἀναστάσιος Ῥωμαίων τὴν βασιλείαν παρέλαβεν,
οὐκ ἔχοντες Ἔρουλοι ἐφ̓ οὕστινας ἀνθρώπους
τὸ λοιπὸν ἔλθοιεν, καταθέμενοι τὰ ὅπλα
ἡσυχῆ ἔμενον, χρόνος τε αὐτοῖς ἐνιαυτῶν τριῶν ἐν
ταύτῃ δὴ τῇ εἰρήνῃ ἐτρίβη. <milestone unit="section" n="11" />
καὶ αὐτοὶ ἐς ἄγαν
ἀχθόμενοι Ῥοδοῦλφον ἀνέδην σφῶν τὸν ἡγεμόνα
ἐκάκιζον, φοιτῶντές τε ἀεὶ παῤ αὐτὸν μαλθακόν
τε καὶ γυναικώδη ἐκάλουν, ἄλλοις τέ τισιν
<pb id="v.3.p.406" />
αὐτὸν ἐρεσχελοῦντες ὀνόμασι κόσμῳ οὐδενὶ ἐλοιδοροῦντο.
<milestone unit="section" n="12" />
Ῥοδοῦλφός τε τὴν ὕβριν ὡς ἥκιστα
φέρων ἐπὶ Λαγγοβάρδας οὐδὲν ἀδικοῦντας ἐστράτευσεν,
οὔτε τινὰ σφίσιν ἁμαρτάδα ἐπενεγκὼν
οὔτε λύσιν τινὰ τῶν ξυγκειμένων σκηψάμενος,
<milestone unit="section" n="13" />
ἀλλὰ πόλεμον ἐπιφέρων αἰτίαν οὐκ ἔχοντα. ὅπερ
ἐπειδὴ Λαγγοβάρδαι ἀκοῇ ἔλαβον, πέμψαντες
παρὰ τὸν Ῥοδοῦλφον ἀνεπυνθάνοντο καὶ τὴν
αἰτίαν ἠξίουν εἰπεῖν ἧς δὴ ἕνεκα Ἔρουλοι ἐν
ὅπλοις ἐπ̓ αὐτοὺς ἴοιεν, ὁμολογοῦντες, εἰ μέν τι
ἀπεστερήκασι τοῦ φόρου, ἀλλ̓ αὐτίκα μάλα ξὺν
μεγάλῳ αὐτὸ ἀποτίσειν: εἰ δὲ μέμφονται μέτριον
σφίσι τετάχθαι τὸν φόρον, ἀλλὰ μείζω ποιήσειν
αὐτὸν οὐ μήποτε Λαγγοβάρδαι ὀκνηροὶ ἔσονται.
<milestone unit="section" n="14" />
ταῦτα μὲν τοὺς πρέσβεις προτεινομένους ξὺν
ἀπειλῇ ὁ Ῥοδοῦλφος ἀποπεμψάμενος πρόσω
ἤλαυνεν. οἱ δὲ καὶ αὖθις πρέσβεις ἑτέρους πρὸς
αὐτὸν στείλαντες περὶ τῶν αὐτῶν πολλὰ λιπαροῦντες
ἱκέτευον. <milestone unit="section" n="15" />
οὕτω δὲ καὶ τῶν δευτέρων
ἀπαλλαγέντων τρίτοι πρέσβεις παῤ αὐτὸν ἥκοντες
ἀπεῖπον Ἐρούλους πόλεμον ἀπροφάσιστον
μηδαμῶς σφίσιν ἐπενεγκεῖν. <milestone unit="section" n="16" />
ἢν γὰρ ἐκεῖνοι γνώμῃ
τοιαύτῃ ἐπ̓ αὐτοὺς ἴωσι, καὶ αὐτοὶ οὐχ ἑκούσιοι,
ἀλλ̓ ὡς μάλιστα ἠναγκασμένοι, ἀντιτάξονται
τοῖς ἐπιοῦσι, μαρτυράμενοι τὸν θεόν, οὗπερ τῆς
ῥοπῆς καὶ βραχεῖά τις τὸ παράπαν ἰκμὰς πάσῃ
τῇ ἀνθρώπων δυνάμει ἀντίξους ἔσται: αὐτόν τε
εἰκὸς ταῖς τοῦ πολέμου αἰτίαις ἠγμένον ἀμφοτέροις
πρυτανεῦσαι τῆς μάχης τὸ πέρας. <milestone unit="section" n="17" />
οἱ μὲν
ταῦτα εἶπον, δεδίσσεσθαι ταύτῃ τοὺς ἐπιόντας
<pb id="v.3.p.408" />
οἰόμενοι, Ἔρουλοι δέ, ὑποστειλάμενοι τῶν πάντων
οὐδέν, Λαγγοβάρδαις ἔγνωσαν ἐς χεῖρας ἰέναι.
<milestone unit="section" n="18" />
ἡνίκα δὲ ἀμφότεροι ἄγχιστά πη ἀλλήλων ἐγένοντο,
τὸν μὲν ὕπερθεν Λαγγοβαρδῶν ἀέρα ξυνέβαινε
μελαίνῃ τινὶ νεφέλῃ καὶ ἐς ἄγαν παχείᾳ
καλύπτεσθαι, ὑπὲρ δὲ τοὺς Ἐρούλους αἰθρίαν
ὑπερφυῶς εἶναι. <milestone unit="section" n="19" />
οἷς δὴ τεκμηριούμενος εἴκασεν
ἄν τις ἐπὶ τῷ σφῶν πονηρῷ ἐς τὴν ξυμβολὴν
Ἐρούλους ἰέναι: οὐ γάρ τι τούτου πικρότερον
βαρβάροις τέρας εἰς μάχην καθισταμένοις οἷόν τε
εἶναι. <milestone unit="section" n="20" />
οὐ μέντοι οὐδὲ τούτῳ Ἔρουλοι προσεῖχον
τὸν νοῦν, ἀλλὰ παντάπασιν ἀφροντιστήσαντες
πολλῷ τῷ καταφρονήματι ἐπὶ τοὺς πολεμίους
ἐχώρουν, πλήθει ὁμίλου τὸ τοῦ πολέμου σταθμώμενοι
πέρας. <milestone unit="section" n="21" />
ἐπεὶ δὲ ἡ μάχη ἐν χερσὶ γέγονε,
θνήσκουσι μὲν τῶν Ἐρούλων πολλοί, θνήσκει δὲ
καὶ Ῥοδοῦλφος αὐτός, οἵ τε ἄλλοι πάντες φεύγουσιν
ἀνὰ κράτος, οὐδεμιᾶς ἀλκῆς μεμνημένοι.
<milestone unit="section" n="22" />
καὶ τῶν πολεμίων σφίσιν ἐπισπομένων οἱ μὲν
πλεῖστοι αὐτοῦ ἔπεσον, ὀλίγοι δέ τινες διεσώθησαν.
<milestone unit="section" n="23" />
Διὸ δὴ ἐνδιατρίβειν ἤθεσι τοῖς πατρῴοις οὐκέτι
εἶχον, ἀλλ̓ ἐνθένδε ὅτι τάχιστα ἐξαναστάντες
ἐπίπροσθεν ἀεὶ ἐχώρουν, τὴν γῆν ξύμπασαν ἣ
ἐκτὸς Ἴστρου ποταμοῦ ἐστι ξύν τε παισὶ καὶ
γυναιξὶ περιιόντες. <milestone unit="section" n="24" />
ἐπεὶ δὲ ἀφίκοντο ἐς χώραν
οὗ δὴ Ῥογοὶ τὸ παλαιὸν ᾤκηντο, οἳ τῷ Γότθων
στρατῷ ἀναμιχθέντες ἐς Ἰταλίαν ἐχώρησαν, ἐνταῦθα
ἱδρύσαντο. <milestone unit="section" n="25" />
ἀλλ̓ ἐπεὶ τῷ λιμῷ ἐπιέζοντο
ἅτε ἐν χώρᾳ ἐρήμῳ ἐνθένδε οὐ πολλῷ ὕστερον
ἐξαναστάντες, ἄγχιστά που τῆς Γηπαίδων χώρας
<pb id="v.3.p.410" />
ἀφίκοντο. <milestone unit="section" n="26" />
καὶ αὐτοὺς Γήπαιδες τὰ μὲν πρῶτα
ἱκέτας γενομένους ἐνοικίζεσθαί τε καὶ προσοίκους
σφίσι ξυνεχώρουν εἶναι. <milestone unit="section" n="27" />
ἔπειτα δὲ ἤρξαντο ἐξ
αἰτίας οὐδεμιᾶς ἀνόσια ἔργα ἐς αὐτοὺς ἐνδείκνυσθαι.
γυναῖκάς τε γὰρ ἐβιάζοντο καὶ βοῦς τε καὶ
ἄλλα χρήματα ἥρπαζον, καὶ ἀδικίας οὐδ̓ ὁτιοῦν
ὑπελείποντο, καὶ τελευτῶντες ἀδίκων χειρῶν ἐς
αὐτοὺς ἦρχον. <milestone unit="section" n="28" />
ἅπερ Ἔρουλοι φέρειν τὸ λοιπὸν
οὐχ οἷοί τε ὄντες Ἴστρον τε ποταμὸν διαβαίνουσι
καὶ τοῖς ἐκείνῃ Ῥωμαίοις προσοικεῖν ἔγνωσαν,
Ἀναστασίου τὴν αὐτοκράτορα ἀρχὴν ἔχοντος,
ὅσπερ αὐτοὺς πολλῇ φιλοφροσύνῃ δεξάμενος
ἱδρύεσθαι αὐτοῦ εἴασε. <milestone unit="section" n="29" />
χρόνῳ δὲ οὐ πολλῷ
ὕστερον προσκεκρούκασιν αὐτῷ οἱ βάρβαροι
οὗτοι, ἀνόσια ἔργα ἐργασάμενοι τοὺς ταύτῃ Ῥωμαίους:
διὸ δὴ στράτευμα ἐπ̓ αὐτοὺς ἔπεμψε.
<milestone unit="section" n="30" />
νικήσαντες δὲ τῇ μάχῃ Ῥωμαῖοι πλείστους μὲν
ἔκτειναν, ἐν ἐξουσίᾳ δὲ πολλῇ ξύμπαντας διαφθεῖραι
γεγόνασιν. <milestone unit="section" n="31" />
ἀλλ̓ εἰς ἱκετείαν τῶν στρατηγῶν
οἱ κατάλοιποι αὐτῶν γεγονότες ἐδέοντο
διασώσασθαί τε αὐτοὺς καὶ ξυμμάχους τε καὶ
βασιλέως ὑπηρέτας τὸ λοιπὸν ἔχειν. <milestone unit="section" n="32" />
ταῦτά τε
μαθόντα τὸν Ἀναστάσιον ἤρεσκε, καὶ ἀπ̓ αὐτοῦ
λειφθῆναι μέν τισιν Ἐρούλων ξυνέβη, οὐ μέντοι
οὔτε ξύμμαχοι Ῥωμαίοις γεγένηνται οὔτε τι εἰργάσαντο
αὐτοὺς ἀγαθόν.
<milestone unit="section" n="33" />
Ἐπεὶ δὲ Ἰουστινιανὸς τὴν βασιλείαν παρέλαβε.
χώρᾳ τε ἀγαθῇ καὶ ἄλλοις χρήμασιν αὐτοὺς
δωρησάμενος, ἑταιρίζεσθαί τε παντελῶς ἴσχυσε
καὶ Χριστιανοὺς γενέσθαι ἅπαντας ἔπεισε. <milestone unit="section" n="34" />
διόπερ
<pb id="v.3.p.412" />
τὴν δίαιταν ἐπὶ τὸ ἡμερώτερον μεταβαλόντες
τοῖς Χριστιανῶν νόμοις ἐπὶ πλεῖστον προσχωρεῖν
ἔγνωσαν, καὶ Ῥωμαίοις κατὰ τὸ ξυμμαχικὸν τὰ
πολλὰ ἐπὶ τοὺς πολεμίους ξυντάσσονται. <milestone unit="section" n="35" />
ἔτι
μέντοι αὐτοῖς εἰσιν ἄπιστοι καὶ πλεονεξίᾳ ἐχόμενοι
βιάζεσθαι τοὺς πέλας ἐν σπουδῇ ἔχουσιν,
<milestone unit="section" n="36" />
οὐ φέροντος αὐτοῖς αἰσχύνην τοῦ ἔργου. καὶ
μίξεις οὐχ ὁσίας τελοῦσιν, ἄλλας τε καὶ ἀνδρῶν
καὶ ὄνων, καί εἰσι πονηρότατοι ἀνθρώπων ἁπάντων
καὶ κακοὶ κακῶς ἀπολούμενοι.
<milestone unit="section" n="37" />
Ὕστερον δὲ αὐτῶν ὀλίγοι μέν τινες ἔνσπονδοι
Ῥωμαίοις διέμειναν, ὥσπερ μοι ἐν τοῖς ὄπισθεν
λόγοις γεγράψεται: οἱ δὲ λοιποὶ ἅπαντες ἀπέστησαν
ἐξ αἰτίας τοιᾶσδε. <milestone unit="section" n="38" />
Ἔρουλοι τὸ τοῦ τρόπου
θηριῶδές τε καὶ μανιῶδες ἐνδειξάμενοι ἐς τὸν
αὐτῶν ῥῆγα ῾ἦν δὲ οὗτος ἀνὴρ Ὄχος ὄνομἀ,
ἐξαπιναίως τὸν ἄνθρωπον ἀπ̓ οὐδεμιᾶς αἰτίας
ἔκτειναν, ἄλλο οὐδὲν ἐπενεγκόντες ἢ ὅτι ἀβασίλευτοι
τὸ λοιπὸν βούλονται εἶναι. <milestone unit="section" n="39" />
καίτοι καὶ
πρότερον ὄνομα μὲν αὐτοῖς ὁ βασιλεὺς εἶχεν,
ἰδιώτου δὲ ὁτουοῦν οὐδέν τι σχεδὸν ἐφέρετο πλέον.
<milestone unit="section" n="40" />
ἀλλὰ καὶ ξυγκαθῆσθαι αὐτῷ ἅπαντες καὶ ξύσσιτοι
εἶναι ἠξίουν, καὶ ἀνέδην ὅστις βούλοιτο ἐς
αὐτὸν ὕβριζεν: <milestone unit="section" n="41" />
ἀσυνθετώτεροι γὰρ ἢ ἀσταθμητότεροι
Ἐρούλων εἰσὶν ἀνθρώπων οὐδένες. τοῦ
δὲ κακοῦ σφίσιν ἐξειργασμένου μετέμελεν ἤδη.
<milestone unit="section" n="42" />
ἔφασκον γὰρ ἄναρχοί τε καὶ ἀστρατήγητοι βιοτεύειν
οὐχ οἷοί τε εἶναι: πολλὰ γοῦν σφίσι βουλευσαμένοις
ἄμεινον τῷ παντὶ ἔδοξεν εἶναι τῶν
τινα γένους τοῦ βασιλείου μεταπέμψασθαι ἐκ
Θούλης τῆς νήσου. ὅ τι δὲ τοῦτό ἐστιν αὐτίκα δηλώσω.
<pb id="v.3.p.414" />
</p></div2>

<div2 type="chapter" n="15" org="uniform" sample="complete"><p><milestone unit="section" n="1" />Ἡνικα Ἔρουλοι Λαγγοβαρδῶν ἡσσηθέντες τῇ
μάχῃ ἐξ ἠθῶν τῶν πατρίων ἀνέστησαν, οἱ μὲν
αὐτῶν, ὥσπερ μοι ἔμπροσθεν δεδιήγηται, ᾠκήσαντο
ἐς τὰ ἐν Ἰλλυριοῖς χωρία, οἱ δὲ δὴ ἄλλοι
Ἴστρον ποταμὸν διαβαίνειν οὐδαμῆ ἔγνωσαν,
ἀλλ̓ ἐς αὐτάς που τὰς ἐσχατιὰς τῆς οἰκουμένης
ἱδρύσαντο: <milestone unit="section" n="2" />
οὗτοι γοῦν πολλῶν ἐκ τοῦ βασιλείου
αἵματος ἡγουμένων σφίσιν ἤμειψαν μὲν τὰ Σκλαβηνῶν
ἔθνη ἐφεξῆς ἅπαντα, ἔρημον δὲ χώραν
διαβάντες ἐνθένδε πολλὴν ἐς τοὺς Οὐάρνους
καλουμένους ἐχώρησαν. <milestone unit="section" n="3" />
μεθ̓ οὓς δὴ καὶ Δανῶν
τὰ ἔθνη παρέδραμον οὐ βιαζομένων σφᾶς τῶν
τῇδε βαρβάρων. <milestone unit="section" n="4" />
ἐνθένδε τε ἐς ὠκεανὸν ἀφικόμενοι
ἐναυτίλλοντο, Θούλῃ τε προσχόντες τῇ
νήσῳ αὐτοῦ ἔμειναν.
Ἔστι δὲ ἡ Θούλη μεγίστη ἐς ἄγαν: Βρεττανίας
γὰρ αὐτὴν πλέον ἢ δεκαπλασίαν ξυμβαίνει
εἶναι. <milestone unit="section" n="5" />
κεῖται δὲ αὐτῆς πολλῷ ἄποθεν
πρὸς βορρᾶν ἄνεμον. ἐν ταύτῃ τῇ νήσῳ γῆ
μὲν ἔρημος ἐκ τοῦ ἐπὶ πλεῖστον τυγχάνει οὖσα,
ἐν χώρᾳ δὲ τῇ οἰκουμένῃ ἔθνη τριακαίδεκα
πολυανθρωπότατα ἵδρυται: βασιλεῖς τέ εἰσι
κατὰ ἔθνος ἕκαστον. <milestone unit="section" n="6" />
ἐνταῦθα γίνεταί τι ἀνὰ
<pb id="v.3.p.416" />
πᾶν ἔτος θαυμάσιον οἷον. ὁ γὰρ ἥλιος ἀμφὶ
θερινὰς μὲν τροπὰς μάλιστα ἐς ἡμέρας τεσσαράκοντα
οὐδαμῆ δύει, ἀλλὰ διηνεκῶς πάντα τοῦτον
τὸν χρόνον ὑπὲρ γῆς φαίνεται. <milestone unit="section" n="7" />
μησὶ δὲ οὐχ
ἧσσον ἢ ἓξ ὕστερον ἀμφὶ τὰς χειμερινάς που
τροπὰς ἥλιος μὲν ἐς ἡμέρας τεσσαράκοντα τῆς
νήσου ταύτης οὐδαμῆ φαίνεται, νὺξ δὲ αὐτῆς
ἀπέραντος κατακέχυται: κατήφειά τε ἀπ̓ αὐτοῦ
ἔχει πάντα τοῦτον τὸν χρόνον τοὺς τῇδε ἀνθρώπους,
ἐπεὶ ἀλλήλοις ἐπιμίγνυσθαι μεταξὺ οὐδεμιᾷ
μηχανῇ ἔχουσιν. <milestone unit="section" n="8" />
ἐμοὶ μὲν οὖν ἐς ταύτην ἰέναι
τὴν νῆσον τῶν τε εἰρημένων αὐτόπτῃ γενέσθαι,
καίπερ γλιχομένῳ, τρόπῳ οὐδενὶ ξυνηνέχθη.
<milestone unit="section" n="9" />
τῶν μέντοι ἐς ἡμᾶς ἐνθένδε ἀφικομένων ἐπυνθανόμην
ὅπη ποτὲ οἷοί τέ εἰσι τῶν ἡμερῶν λογίζεσθαι
τὸ μέτρον οὔτε ἀνίσχοντος οὔτε δύοντος
τοῖς καθήκουσι χρόνοις ἐνταῦθα ἡλίου. οἵπερ
ἐμοὶ λόγον ἀληθῆ τε καὶ πιστὸν ἔφρασαν. <milestone unit="section" n="10" />
τὸν
γὰρ ἥλιόν φασι τὰς τεσσαράκοντα ἡμέρας
ἐκείνας οὐ δύειν μέν, ὥσπερ εἴρηται, φαίνεσθαι
δὲ τοῖς ταύτῃ ἀνθρώποις πὴ μὲν πρὸς ἕω, πὴ
δὲ πρὸς ἑσπέραν. <milestone unit="section" n="11" />
ἐπειδὰν οὖν ἐπανιὼν αὖθις
ἀμφὶ τὸν ὁρίζοντά τε γινόμενος ἐς τὸν αὐτὸν
ἀφίκηται χῶρον, οὗπερ αὐτὸν ἀνίσχοντα τὰ πρότερα
ἑώρων, ἡμέραν οὕτω καὶ νύκτα μίαν παρῳχηκέναι
διαριθμοῦνται. <milestone unit="section" n="12" />
καὶ ἡνίκα μέντοι ὁ τῶν
νυκτῶν χρόνος ἀφίκηται, τῆς τε σελήνης τῶν τε
ἄστρων ἀεὶ τοῖς δρόμοις τεκμηριούμενοι τὸ τῶν
ἡμερῶν λογίζονται μέτρον. <milestone unit="section" n="13" />
ὁπηνίκα δὲ πέντε
<pb id="v.3.p.418" />
καὶ τριάκοντα ἡμερῶν χρόνος τῇ μακρᾷ ταύτῃ
διαδράμοι νυκτί, στέλλονταί τινες ἐς τῶν ὀρῶν
τὰς ὑπερβολάς, εἰθισμένον αὐτοῖς τοῦτό γε, τόν
τε ἥλιον ἀμηγέπη ἐνθένδε ὁρῶντες ἀπαγγέλλουσι
τοῖς κάτω ἀνθρώποις, ὅτι δὴ πέντε ἡμερῶν ἥλιος
αὐτοὺς καταλάμψοι. <milestone unit="section" n="14" />
οἱ δὲ πανδημεὶ πανηγυρίζουσιν
εὐαγγέλια καὶ ταῦτα ἐν σκότῳ. αὕτη τε
Θουλίταις ἡ μεγίστη τῶν ἑορτῶν ἐστι: <milestone unit="section" n="15" />
δοκοῦσι
γάρ μοι περιδεεῖς ἀεὶ γίνεσθαι οἱ νησιῶται οὗτοι,
καίπερ ταὐτὸ συμβαῖνον σφίσιν ἀνὰ πᾶν ἔτος,
μή ποτε αὐτοὺς ἐπιλείποι τὸ παράπαν ὁ ἥλιος.
<milestone unit="section" n="16" />
Τῶν δὲ ἱδρυμένων ἐν Θούλῃ βαρβάρων ἓν μόνον
ἔθνος, οἳ Σκριθίφινοι ἐπικαλοῦνται, θηριώδη τινὰ
βιοτὴν ἔχουσιν. οὔτε γὰρ ἱμάτια ἐνδιδύσκονται
οὔτε ὑποδεδεμένοι βαδίζουσιν οὔτε οἶνον πίνουσιν
οὔτε τι ἐδώδιμον ἐκ τῆς γῆς ἔχουσιν. <milestone unit="section" n="17" />
οὔτε γὰρ
αὐτοὶ γῆν γεωργοῦσιν οὔτε τι αὐτοῖς αἱ γυναῖκες
ἐργάζονται, ἀλλὰ ἄνδρες ἀεὶ ξὺν ταῖς γυναιξὶ
τὴν θήραν μόνην ἐπιτηδεύουσι. <milestone unit="section" n="18" />
θηρίων τε γὰρ
καὶ ἄλλων ζῴων μέγα τι χρῆμα αἵ τε ὗλαι
αὐτοῖς φέρουσι, μεγάλαι ὑπερφυῶς οὖσαι, καὶ
τὰ ὄρη ἃ ταύτῃ ἀνέχει. <milestone unit="section" n="19" />
καὶ κρέασι μὲν θηρίων
ἀεὶ τῶν ἁλισκομένων σιτίζονται, τὰ δέρματα
δὲ ἀμφιέννυνται, ἐπεί τε αὐτοῖς οὔτε λίνον οὔτε
ὄργανον ὅτῳ ῥάπτοιέν ἐστιν, οἱ δὲ τῶν θηρίων
τοῖς νεύροις τὰ δέρματα ἐς ἄλληλα ταῦτα ξυνδέοντες
οὕτω δὴ ἐς τὸ σῶμα ὅλον ἀμπίσχονται.
<milestone unit="section" n="20" />
οὐ μὴν οὐδὲ τὰ βρέφη αὐτοῖς κατὰ ταὐτὰ τιθηνοῦνται
τοῖς ἄλλοις ἀνθρώποις. <milestone unit="section" n="21" />
οὐ γὰρ σιτίζονται
Σκριθιφίνων παιδία γυναικῶν γάλακτι οὐδὲ
μητέρων ἅπτονται τιτθοῦ, ἀλλὰ ζῴων τῶν ἁλισκομένων
<pb id="v.3.p.420" />
τοῖς μυελοῖς ἐκτρέφονται μόνοις. <milestone unit="section" n="22" />
ἐπειδὰν
οὖν γυνὴ τάχιστα τέκοι, δέρματι τὸ βρέφος
ἐμβαλομένη κρεμᾷ μὲν εὐθὺς ἐπὶ δένδρου τινός,
μυελὸν δέ οἱ ἐπὶ τοῦ στόματος ἐνθεμένη ξὺν τῷ
ἀνδρὶ ἐπὶ τὴν εἰωθυῖαν στέλλεται θήραν. ἐπὶ
κοινῇ γὰρ τά τε ἄλλα δρῶσι καὶ τὸ ἐπιτήδευμα
μετίασι τοῦτο. <milestone unit="section" n="23" />
τούτοις μὲν οὖν δὴ τοῖς βαρβάροις
τὰ ἐς τὴν δίαιταν ταύτῃ πη ἔχει.
Οἱ μέντοι ἄλλοι Θουλῖται ὡς εἰπεῖν ἅπαντες
οὐδέν τι μέγα διαλλάσσουσι τῶν ἄλλων ἀνθρώπων,
θεοὺς μέντοι καὶ δαίμονας πολλοὺς σέβουσιν,
οὐρανίους τε καὶ ἀερίους, ἐγγείους τε καὶ
θαλασσίους, καὶ ἄλλα ἄττα δαιμόνια ἐν ὕδασι
πηγῶν τε καὶ ποταμῶν εἶναι λεγόμενα. <milestone unit="section" n="24" />
θύουσι
δὲ ἐνδελεχέστατα ἱερεῖα πάντα καὶ ἐναγίζουσι,
τῶν δὲ ἱερείων σφίσι τὸ κάλλιστον ἄνθρωπός
ἐστιν ὅνπερ δορυάλωτον ποιήσαιντο πρῶτον:
<milestone unit="section" n="25" />
τοῦτον γὰρ τῷ Ἄρει θύουσιν, ἐπεὶ θεὸν αὐτὸν
νομίζουσι μέγιστον εἶναι. ἱερεύονται δὲ τὸν
αἰχμάλωτον οὐ θύοντες μόνον, ἀλλὰ καὶ ἀπὸ
ξύλου κρεμῶντες, καὶ ἐς τὰς ἀκάνθας ῥιπτοῦντες,
ταῖς ἄλλαις τε κτείνοντες θανάτου ἰδέαις οἰκτίσταις.
<milestone unit="section" n="26" />
οὕτω μὲν Θουλῖται βιοῦσιν. ὦν ἔθνος
ἓν πολυάνθρωπον οἱ Γαυτοί εἰσι, παῤ οὓς δὴ
Ἐρούλων τότε οἱ ἐπηλύται ἱδρύσαντο.
<milestone unit="section" n="27" />
Νῦν δὲ Ἔρουλοι οἳ δὴ παρὰ Ῥωμαίοις ᾤκηνται,
φόνου σφίσι τοῦ βασιλέως ἐξειργασμένου, ἔπεμψαν
τῶν λογίμων τινὰς ἐς Θούλην τὴν νῆσον,
<pb id="v.3.p.422" />
τοὺς διερευνησομένους τε καὶ κομιοῦντας, ἤν τινα
ἐνταῦθα εὑρεῖν αἵματος τοῦ βασιλείου οἷοί τε
ὦσιν. <milestone unit="section" n="28" />
ἐπεί τε οἱ ἄνδρες οὗτοι ἐν τῇ νήσῳ ἐγένοντο,
πολλοὺς μὲν ἐνταῦθα γένους τοῦ βασιλείου
εὗρον, ἕνα μέντοι ἀπολέξαντες ὅσπερ αὐτοῖς
μάλιστα ἤρεσκεν, ὀπίσω ἀναστρέφοντες ξὺν αὐτῷ
ᾔεσαν. <milestone unit="section" n="29" />
ὃς δὴ ἐπεὶ ἐν Δανοῖς ἐγένετο, τελευτᾷ
νόσῳ. διὸ δὴ αὖθις οἱ ἄνδρες οὗτοι ἐν τῇ νήσῳ
γενόμενοι ἕτερον ἐπηγάγοντο Δάτιον ὄνομα. ᾧ
δὴ ὅ τε ἀδελφὸς Ἄορδος εἵπετο καὶ τῶν ἐν Θούλῃ
Ἐρούλων νεανίαι διακόσιοι. <milestone unit="section" n="30" />
χρόνου δὲ αὐτοῖς
ἐν τῇ πορείᾳ ταύτῃ τριβέντος συχνοῦ Ἐρούλοις
τοῖς ἀμφὶ Σιγγιδόνον ἔννοια γέγονεν ὡς οὐ τὰ
ξύμφορα σφίσιν αὐτοῖς ποιοῖεν ἐκ Θούλης ἀρχηγὸν
ἐπαγόμενοι Ἰουστινιανοῦ βασιλέως οὔτι
ἐθελουσίου. <milestone unit="section" n="31" />
πέμψαντες οὖν ἐς Βυζάντιον βασιλέως
ἐδέοντο ἄρχοντα σφίσι πέμψαι, ὃν ἂν αὐτῷ
βουλομένῳ εἴη. <milestone unit="section" n="32" />
ὁ δὲ αὐτοῖς τῶν τινα Ἐρούλων
ἐκ παλαιοῦ διατριβὴν ἐνταῦθα ἔχοντα εὐθὺς
ἔπεμψε, Σουαρτούαν ὄνομα. <milestone unit="section" n="33" />
ὅνπερ Ἔρουλοι
εἶδον μὲν τὰ πρῶτα καὶ προσεκύνησαν ἄσμενοι
ἐπιστέλλοντί τε τὰ εἰωθότα ἐπήκουον: ἡμέραις
δὲ οὐ πολλαῖς ὕστερον ἧκέ τις ἀγγέλλων τοὺς
ἐκ Θούλης νήσου ἄγχιστά πη εἶναι. <milestone unit="section" n="34" />
καὶ Σουαρτούας
μὲν ὡς ἀπολέσων αὐτοὺς ὑπαντιάζειν
ἐκέλευεν, Ἔρουλοι δὲ τὸ βούλευμα ἐπαινέσαντες
εὐθὺς εἵποντο. <milestone unit="section" n="35" />
ἐπεὶ δὲ ἡμέρας ὁδῷ ἀλλήλων
διεῖχον, νύκτωρ μὲν ἀφέντες αὐτὸν ἅπαντες ἐς
τοὺς ἐπηλύτας αὐτόμολοι ἦλθον, αὐτὸς δὲ μόνος
ἐς Βυζάντιον ἀποδρὰς ᾤχετο. <milestone unit="section" n="36" />
καὶ βασιλεὺς μὲν
<pb id="v.3.p.424" />
πάσῃ δυνάμει κατάγειν ἐς τὴν ἀρχὴν αὐτὸν ἐν
σπουδῇ ἐποιεῖτο, Ἔρουλοι δὲ δύναμιν τῶν
Ῥωμαίων δειμαίνοντες Γήπαισι προσχωρεῖν ἔγνωσαν.
αὔτη μὲν Ἐρούλοις αἰτία τῆς ἀποστάσεως γέγονε.
</p></div2>
<pb id="v.4.p.2" />
<div2 type="chapter" n="16" org="uniform" sample="complete"><p><milestone unit="section" n="1" />Βελισάριος δὲ καὶ Ναρσῆς ξὺν ἀμφοτέροις
στρατεύμασιν ἀλλήλοις ἀνεμίγνυντο ἀμφὶ πόλιν
Φίρμον, ἣ κεῖται μὲν παρὰ τὴν ἠϊόνα τοῦ Ἰονίου
κόλπου, ἀπέχει δὲ Αὐξίμου πόλεως ἡμέρας ὁδόν.
<milestone unit="section" n="2" />
ἐνταῦθα δὲ ξὺν πᾶσι τοῖς τοῦ στρατοῦ ἄρχουσιν
ἐν βουλῇ ἐποιοῦντο, ὅπη ποτὲ σφίσι πρότερον
ἐπὶ τοὺς πολεμίους ἰοῦσι μᾶλλον ξυνοίσει. <milestone unit="section" n="3" />
ἤν
τε γὰρ ἐπὶ τοὺς Ἀρίμινον πολιορκοῦντας χωρήσειαν,
τοὺς ἐν Αὐξίμῳ ὑπώπτευον μὴ κατὰ νώτου
ἰόντες σφᾶς τε καὶ Ῥωμαίους τοὺς ταύτῃ ᾠκημένους
τὰ ἀνήκεστα, ὡς τὸ εἰκός, δράσωσι, καὶ
ἀμφὶ τοῖς πολιορκουμένοις ἐδείμαινον μὴ τῇ
ἀπορίᾳ τῶν ἀναγκαίων δεινόν τι πάθωσιν. <milestone unit="section" n="4" />
οἱ
μὲν οὖν πλεῖστοι Ἰωάννῃ χαλεπῶς ἔχοντες ἐποιοῦντο
τοὺς λόγους. ἐπεκάλουν γάρ οἱ ὅτι θράσει
<pb id="v.4.p.4" />
τε ἀλογίστῳ καὶ χρημάτων πολλῶν ἔρωτι ἐς
τόσον κινδύνου ἀφίκοιτο, καὶ οὐκ ἐν τάξει οὐδὲ ᾗ
Βελισάριος ἐξηγεῖτο ἐῴη τὰ τοῦ πολέμου περαίνεσθαι.
<milestone unit="section" n="5" />
Ναρσῆς δὲ ῾καὶ γάρ οἱ φίλτατος ἦν
Ἰωάννης ἀνθρώπων ἁπάντων̓ δείσας μὴ Βελισάριος
πρὸς τὰ τοῖς ἄρχουσιν εἰρημένα ἐνδοὺς ἐν
δευτέρῳ τὰ ἐν Ἀριμίνῳ πράγματα θῆται ἔλεξε τοιάδε:
<milestone unit="section" n="6" />
<q direct="unspecified">Οὐκ ἐν τοῖς εἰωθόσι διαλογίζεσθε, ἄνδρες
ἄρχοντες, οὐδὲ ὑπὲρ ὧν ἄν τις εἰκότως ἀμφιγνοήσειε
τὴν βουλὴν ἔχετε, ἀλλ̓ ἐν οἷς πάρεστι
καὶ τοῖς ἐς πολέμου πεῖραν οὐδεμίαν ἐλθοῦσι τὴν
αἵρεσιν αὐτοσχεδιάζουσιν ἑλέσθαι τὰ κρείσσω.
<milestone unit="section" n="7" />
εἰ μὲν γὰρ ὅ τε κίνδυνος ἐν ἴσῳ εἶναι δοκεῖ καὶ
βλάβος ἑκατέρωθεν τοῖς γε ἀποτυχοῦσιν ἀντίπαλον.
βουλεύεσθαί τε ἱκανῶς ἄξιον καὶ λογίσμῶν
ἐπὶ πλεῖστον ἰοῦσιν οὕτω ποιεῖσθαι τὴν
ὑπὲρ τῶν παρόντων διάγνωσιν. <milestone unit="section" n="8" />
ἡμεῖς δὲ εἰ μὲν
τὴν ἐς Αὔξιμον προσβολὴν ἐς ἄλλον τινὰ χρόνον
ἀποθέσθαι βουλοίμεθα, τὴν ζημίαν ἐν τοῖς ἀναγκαίοις
οὐδαμῶς ἕξομεν: τί γὰρ ἂν μεταξὺ τὸ
διαλλάσσον εἴη; ἐν Ἀριμίνῳ δέ, ὡς τὸ εἰκός,
σφαλέντες, εἰ μὴ λίαν πικρὸν εἰπεῖν ᾖ, τὴν
Ῥωμαίων ἰσχὺν καταλύσομεν. <milestone unit="section" n="9" />
εἰ μὲν οὖν Ἰωάννης
ἐς τὰς σὰς ἐντολὰς ὕβρισεν, ἄριστε Βελισάριε,
πολλήν γε τὴν δίκην ἔχεις παῤ ἐκείνου λαβών,
ἐπεί σοι πάρεστι σώζειν τε τὸν ἐπταικότα καὶ
<pb id="v.4.p.6" />
τοῖς πολεμίοις προΐεσθαι. <milestone unit="section" n="10" />
σκόπει δὲ μὴ τὰς
ποινὰς ὧν Ἰωάννης ἀγνοήσας ἥμαρτε παρὰ βασιλέως
τε καὶ ἡμῶν λάβῃς. εἰ γὰρ νῦν Ἀρίμινον
ἐξέλωσι Γότθοι, στρατηγόν τε αὐτοῖς Ῥωμαίων
δραστήριον καὶ στράτευμα ὅλον καὶ πόλιν κατήκοον
βασιλεῖ δορυάλωτον πεποιῆσθαι ξυμβήσεται.
<milestone unit="section" n="11" />
καὶ οὐκ ἄχρι τούτου στήσεται τὸ δεινόν, ἀλλὰ
καὶ ξύμπασαν καταστῆσαι τὴν τοῦ πολέμου δυνήσεται
τύχην. οὑτωσὶ γὰρ λογίζου περὶ τῶν
πολεμίων, ὡς πλήθει μὲν στρατιωτῶν ἔτι καὶ νῦν
ἡμῶν παρὰ πολὺ προὔχουσιν, ἐς ἀνανδρίαν δὲ οἷς
πολλάκις ἐσφάλησαν ἐμπεπτώκασιν. εἰκότως:
τὸ γὰρ τῆς τύχης ἐναντίωμα πᾶσαν αὐτῶν τὴν
παρρησίαν ἀφείλετο. <milestone unit="section" n="12" />
ἢν τοίνυν ἐν τῷ παρόντι
εὐημερήσωσι, τό τε φρόνημα οὐκ ἐς μακρὰν
ἀπολήψονται καὶ τὸ λοιπὸν οὐκ ἐξ ἀντιπάλου
μόνον ἡμῖν τῆς τόλμης, ἀλλὰ καὶ πολλῷ μειζόνως
τὸν πόλεμον τόνδε διοίσουσι. <milestone unit="section" n="13" />
φιλοῦσι γὰρ οἱ
τῶν δυσκόλων ἀπαλλασσόμενοι τῶν οὔπω δεδυστυχηκότων
ἀμείνους ἀεὶ τὰς γνώμας εἶναι.</q>
Ναρσῆς μὲν τοσαῦτα εἶπε.
<milestone unit="section" n="14" />
Στρατιώτης δέ τις ἐξ Ἀριμίνου λαθὼν τῶν
βαρβάρων τὴν φυλακὴν ἔς τε τὸ στρατόπεδον
ἦλθε καὶ Βελισαρίῳ γράμματα ἔδειξεν ἃ πρὸς
αὐτὸν Ἰωάννης ἔγραψεν. <milestone unit="section" n="15" />
ἐδήλου δὲ ἡ γραφὴ
τάδε: <q direct="unspecified">Ἅπαντα ἡμᾶς τὰ ἐπιτήδεια χρόνου πολλοῦ
ἐπιλελοιπέναι καὶ τὸ λοιπὸν μήτε πρὸς τὸν
δῆμον ἀντέχειν ἡμᾶς ἴσθι μήτε τοὺς ἐπιόντας
ἀμύνεσθαι οἵους τε εἶναι, ἀλλ̓ ἑπτὰ ἡμερῶν ἀκουσίους
ἡμᾶς τε αὐτοὺς καὶ πόλιν τήνδε τοῖς πολεμίοις
<pb id="v.4.p.8" />
ἐγχειριεῖν: <milestone unit="section" n="16" />
περαιτέρω γὰρ βιάζεσθαι τὴν
παροῦσαν ἀνάγκην ἥκιστα ἔχομεν, ἥνπερ ἀπολογεῖσθαι
ὑπὲρ ἡμῶν, ἤν τι οὐκ εὐπρεπὲς δράσωμεν,
<milestone unit="section" n="17" />
ἀξιόχρεων οἶμαι.</q> Ἰωάννης μὲν ἔγραψεν ὧδε.
Βελισάριος δὲ διηπορεῖτό τε καὶ ἐς ἀμηχανίαν
ἐπὶ πλεῖστον ἐξέπιπτε. περί τε γὰρ τοῖς πολιορκουμένοις
ἐδείμαινε καὶ τοὺς ἐν Αὐξίμῳ πολεμίους
ὑπώπτευε δῃώσειν μὲν ἀδεέστερον ἅπαντα
περιιόντας τὰ ἐκείνῃ χωρία, σφῶν δὲ κατόπισθεν
τὸ στρατόπεδον ἐνεδρεύσοντας, ἄλλως τε καὶ
ἡνίκα ἂν τοῖς ἐναντίοις προσμίξειαν, πολλά τε
κακὰ καὶ ἀνήκεστα, ὡς τὸ εἰκός, διεργάσεσθαι.
<milestone unit="section" n="18" />
ἔπειτα μέντοι ἐποίει τάδε. Ἀράτιον μὲν ξὺν
χιλίοις ἀνδράσιν αὐτοῦ ἔλιπεν, ἐφ̓ ᾧ πρὸς τῇ
θαλάσσῃ στρατόπεδον ποιήσονται, πόλεως Αὐξίμου
σταδίους διακοσίους ἀπέχον. <milestone unit="section" n="19" />
οὓς δὴ ἐκέλευε
μήτε πη ἐξανισταμένους ἐνθένδε ἰέναι μήτε διαμάχεσθαι
τοῖς πολεμίοις, πλήν γε δὴ ὅσα ἐκ τοῦ
στρατοπέδου ἀμυνομένους, ἢν ἐκεῖνοί ποτε ἐπ̓
αὐτοὺς ἴωσι. <milestone unit="section" n="20" />
ταύτῃ γὰρ τοὺς βαρβάρους μάλιστα
ἤλπιζεν ἄγχιστά που στρατοπεδευομένων Ῥωμαίων
ἔν τε Αὐξίμῳ ἡσυχῆ μενεῖν καὶ οὔποτε
κακουργήσοντας σφίσιν ἕψεσθαι. <milestone unit="section" n="21" />
στρατιὰν δὲ
ἀξιολογωτάτην ξὺν ναυσὶν ἔπεμψεν, ἧς Ἡρωδιανός
τε καὶ Οὐλίαρις καὶ Ναρσῆς Ἀρατίου
ἀδελφὸς ἦρχον. <milestone unit="section" n="22" />
αὐτοκράτωρ δὲ τῷ στόλῳ Ἰλδίγερ
ἐφειστήκει, ᾧ δὴ εὐθὺ Ἀριμίνου Βελισάριος
ἐπέστελλε πλεῖν, φυλασσομένῳ ὅπως μὴ μακρὰν
ἀπολελειμμένου τοῦ πεζοῦ στρατοῦ καταίρειν ἐς
<pb id="v.4.p.10" />
τὴν ἐκείνῃ ἀκτὴν ἐγχειρήσωσιν: ὁδῷ γὰρ αὐτοὺς
πορεύεσθαι τῆς ἠϊόνος οὐ πολλῷ ἄποθεν. <milestone unit="section" n="23" />
καὶ
στρατιὰν μὲν ἄλλην, ἧς Μαρτῖνος ἦρχε, ταῖς
ναυσὶ ταύταις παρακολουθοῦντας κατὰ τὴν παραλίαν
ἐκέλευεν ἰέναι, ἐντειλάμενος, ἐπειδὰν ἄγχιστα
τῶν πολεμίων ἵκωνται, πυρὰ πλείονα καὶ οὐ κατὰ
λόγον τοῦ στρατοῦ καίειν, δόκησίν τε πλήθους
πολλῷ πλείονος τοῖς ἐναντίοις παρέχεσθαι. <milestone unit="section" n="24" />
αὐτὸς
δὲ ἄλλην ὁδὸν τῆς ἠϊόνος ἀπωτάτω οὖσαν ξύν
τε Ναρσῇ καὶ τῷ ἄλλῳ στρατῷ διὰ πόλεως
Οὐρβισαλίας ᾔει, ἣν δὴ ἐν τοῖς ἔμπροσθεν
χρόνοις οὕτως Ἀλάριχος καθεῖλεν ὥστε ἄλλο γε
αὐτῇ οὐδ̓ ὁτιοῦν ἀπολέλειπται τοῦ πρότερον
κόσμου, ὅτι μὴ πύλης μιᾶς καὶ τῆς κατασκευῆς
τοῦ ἐδάφους λείψανόν τι βραχύ.
</p></div2>

<div2 type="chapter" n="17" org="uniform" sample="complete"><p><milestone unit="section" n="1" />Ἐνταῦθά μοι ἰδεῖν θέαμα ξυνηνέχθη τοιόνδε.
ἡνίκα ὁ ξὺν τῷ Ἰωάννῃ στρατὸς ἐς Πικηνοὺς
ἦλθε, γέγονεν, ὡς τὸ εἰκός, ταραχή τις πολλὴ
τοῖς ταύτῃ ἀνθρώποις. <milestone unit="section" n="2" />
τῶν τε γυναικῶν αἱ μὲν
ἔφευγον ἐξαπιναίως ὅπη αὐτῶν ἑκάστῃ δυνατὰ
ἐγεγόνει, αἱ δὲ καταλαμβανόμεναι ἤγοντο κόσμῳ
οὐδενὶ πρὸς τῶν ἐντυχόντων. <milestone unit="section" n="3" />
ἐν τούτῳ οὖν τῷ
χωρίῳ μία τις γυνὴ ἀρτίως τεκοῦσα καὶ τὸ παιδίον
ἀπολιποῦσα ἐν τοῖς σπαργάνοις ἔτυχε ἐπὶ γῆς
κείμενον, καὶ εἴτε φευγουσα εἴτε ὑφ̓ ὁτουοῦν
καταληφθεῖσα ἐνταῦθα ἐπανήκειν οὐκέτι ἔσχεν:
<pb id="v.4.p.12" />
ἀφανισθῆναι γὰρ αὐτῇ δηλονότι ἢ ἐξ ἀνθρώπων
ἢ ἐξ Ἰταλίας ξυνέπεσε. <milestone unit="section" n="4" />
τὸ μὲν οὖν παιδίον ἐν
ταύτῃ δὴ τῇ ἐρημίᾳ γεγονὸς ἔκλαιεν. αἲξ δὲ αὐτὸ
μία ἰδοῦσα ᾠκτίζετό τε καὶ πλησίον ἀφικομένη
῾ἔναγχος γὰρ τεκοῦσα καὶ αὐτὴ ἔτυχἐ τὸν τιτθὸν
ἐδίδου καὶ τὸ παιδίον ξὺν ἐπιμελείᾳ ἐφύλασσε,
<milestone unit="section" n="5" />
μὴ κύων ἤ τι θηρίον αὐτὸ λυμάνηται. χρόνου τε
τῇ ταραχῇ τριβέντος συχνοῦ τούτου δὴ τοῦ τιτθοῦ
ἐπὶ πλεῖστον μεταλαχεῖν τὸ παιδίον ξυνέβη.
<milestone unit="section" n="6" />
γνωσθὲν δὲ Πικηνοῖς ὕστερον ὅτι δὴ ὁ βασιλέως
στρατὸς ἐπὶ Γότθων μὲν τῷ πονηρῷ ἐνταῦθα ἥκοι,
Ῥωμαῖοι δὲ οὐ πείσονται οὐδὲν πρὸς αὐτοῦ ἄχαρι,
<milestone unit="section" n="7" />
ἐπανῆλθον εὐθὺς οἴκαδε ἅπαντες. ἔν τε Οὐρβισαλίᾳ
ξὺν τοῖς ἀνδράσιν αἱ γυναῖκες γενόμεναι,
ὅσαι γένος Ῥωμαῖαι ἦσαν, ἐπειδὴ τὸ παιδίον
ἐν τοῖς σπαργάνοις περιὸν εἶδον, τὸ γεγονὸς
ξυμβάλλειν οὐδαμῆ ἔχουσαι ἐν θαύματι μεγάλῳ
ὅτι δὴ βιῴη πεποίηνται. <milestone unit="section" n="8" />
καὶ τὸν τιτθὸν ἑκάστη
ἐδίδου αἳ δὴ πρὸς τοῦτο ἐπιτηδείως ἔχουσαι
ἔτυχον. ἀλλ̓ οὔτε τὸ παιδίον ἀνθρώπειον γάλα
ἔτι προσίετο καὶ ἡ αἲξ αὐτοῦ μεθίεσθαι ἥκιστα
ἤθελεν, ἀλλὰ μηκωμένη ἀμφὶ τὸ παιδίον ἐνδελεχέστατα,
δεινὰ τοῖς παροῦσιν ἐδόκει ποιεῖσθαι, ὅτι
τῷ παιδίῳ ἄγχιστα αἱ γυναῖκες ἰοῦσαι οὕτω δὴ
αὐτὸ ἐνοχλοῖεν, τό τε ξύμπαν εἰπεῖν μεταποιεῖσθαι
ὡς οἰκείου τοῦ βρέφους ἠξίου. <milestone unit="section" n="9" />
καὶ ἀπ̓ αὐτοῦ αἵ
τε γυναῖκες τὸ παιδίον οὐκέτι ἠνώχλουν καὶ ἡ αἲξ
ἀδεέστερον ἔτρεφέ τε καὶ τὰ ἄλλα ἐπιμελομένη
ἐφύλαττε. διὸ δὴ Αἴγισθον οἱ ἐπιχώριοι τοῦτο
δὴ τὸ παιδίον ἐκάλουν. <milestone unit="section" n="10" />
καὶ ἡνίκα μοι ἐπιδημεῖν
<pb id="v.4.p.14" />
ἐνταῦθα ξυνέβη, ἐπίδειξιν τοῦ παραλόγου ποιούμενοι
παρά τε τὸ παιδίον ἦγον καὶ αὐτὸ ἐξεπίτηδες,
<milestone unit="section" n="11" />
ἵνα βοᾷ, ἐλύπουν. καὶ τὸ μὲν τοῖς λυποῦσιν
ἀχθόμενον ἔκλαεν, ἀκούσασα δὲ ἡ αἲξ ῾διεστήκει
γὰρ αὐτοῦ ὅσον λίθου βολὴν̓ δρόμῳ τε καὶ
μηκηθμῷ ἐχομένη πολλῷ παῤ αὐτὸ ᾔει, ὕπερθέν
τε αὐτοῦ ἐλθοῦσα ἔστη, ὡς μή τις αὐτὸ λυπεῖν τὸ
λοιπὸν δύνηται. τὰ μὲν οὖν ἀμφὶ τῷ Αἰγίσθῳ
τούτῳ τοιαῦτά ἐστι.
<milestone unit="section" n="12" />
Βελισάριος δὲ διὰ τῶν ταύτῃ ὀρῶν ἐχώρει.
πλήθει γὰρ παρὰ πολὺ ἐλασσούμενος τῶν
ἐναντίων οὐκ ἤθελεν αὐτοῖς ἐκ τοῦ εὐθέος εἰς
χεῖρας ἰέναι, ἐπεὶ καὶ θανατῶντας τοῖς ξυμπεσοῦσι
τοὺς βαρβάρους ἑώρα: <milestone unit="section" n="13" />
ᾤετο δὲ αὐτούς, ἐπειδὰν
τάχιστα πύθωνται πανταχόθεν σφίσι πολεμίων
ἐπιέναι στρατόν, ἀλκῆς ἂν οὐδεμιᾶς μνησθῆναι,
ἀλλ̓ αὐτίκα δὴ μάλα ἐς φυγὴν τρέψεσθαι. καὶ
ἔτυχέ γε τῆς ἀληθοῦς δόξης, οὐκ ἔξω τοῦ ἐσομένου
ὑποτοπήσας. <milestone unit="section" n="14" />
ἐπειδὴ γὰρ ἐν τοῖς ὄρεσιν
ἐγένοντο, ὅσον Ἀριμίνου ἀπέχειν ἡμέρας ὁδόν,
Γότθοις τισὶν ὀλίγοις κατά τινα χρείαν ὁδῷ
πορευομένοις ἐνέτυχον. <milestone unit="section" n="15" />
οἳ δὴ ἐκ τοῦ ἀπροσδοκήτου
πολεμίων περιπεπτωκότες στρατῷ ἐκτρέπεσθαι
τῆς ὁδοῦ οὐδαμῆ ἴσχυσαν, ἕως παρὰ τῶν
ἔμπροσθεν ἰόντων βαλλόμενοι οἱ μὲν αὐτοῦ
ἔπεσον, οἱ δὲ τραυματίαι γεγενημένοι ἐπί τινας
τῶν ἐκείνῃ σκοπέλων ἀναδραμόντες διέλαθον.
<milestone unit="section" n="16" />
ὅθεν σκοπούμενοι τὸν Ῥωμαίων στρατὸν ἐς πάσας
<pb id="v.4.p.16" />
δυσχωρίας ξυρρέοντας, πολλῷ πλείονας τοῦ ἀληθοῦς
μέτρου ὑπετόπαζον εἶναι. <milestone unit="section" n="17" />
ἔνθα δὴ καὶ
τὰ Βελισαρίου σημεῖα ἰδόντες, αὐτὸν ἐξηγεῖσθαι
ταύτῃ τῇ στρατιᾷ ἔγνωσαν. νύξ τε ἐπέλαβε, καὶ
αὐτοῦ μὲν Ῥωμαῖοι ηὐλίσαντο, τῶν δὲ Γότθων
οἱ τραυματίαι λάθρα ἐπὶ τὸ τοῦ Οὐιττίγιδος
στρατόπεδον ᾔεσαν. <milestone unit="section" n="18" />
οὗ δὴ ἀμφὶ μέσην ἡμέραν
γενόμενοι τάς τε πληγὰς ἐπεδείκνυον καὶ Βελισάριον
σφίσι ξὺν στρατῷ κρείσσονι ἢ ἀριθμεῖσθαι
ὅσον οὔπω παρέσεσθαι ἰσχυρίζοντο. <milestone unit="section" n="19" />
οἱ δὲ παρεσκευάζοντο
μὲν ὡς ἐς μάχην πρὸς βορρᾶν ἄνεμον
Ἀριμίνου πόλεως τετραμμένοι ῾ταύτῃ γὰρ ᾤοντο
τοὺς πολεμίους ἀφίξεσθαἰ, ἀεί τε ἐς τοῦ ὄρους τὰ
ἄκρα ἔβλεπον ἅπαντες. <milestone unit="section" n="20" />
ἐπεὶ δέ, νυκτὸς σφίσιν
ἐπιγενομένης, καταθέμενοι τὰ ὅπλα ἡσύχαζον,
πυρὰ πολλὰ ἐς τὰ πρὸς ἕω τῆς πόλεως ὅσον ἀπὸ
σταδίων ἑξήκοντα εἶδον, ἅπερ τὸ ξὺν Μαρτίνῳ
στράτευμα ἔκαιεν, ἐς δέος τε ἀμήχανον ἦλθον:
<milestone unit="section" n="21" />
κυκλωθήσεσθαι γὰρ πρὸς τῶν πολεμίων ἅμα
ἡμέρᾳ ὑπώπτευον. ταύτην μὲν οὖν τὴν νύκτα
ξὺν δέει τοιούτῳ ηὐλίσαντο, τῇ δὲ ἐπιγενομένῃ
ἡμέρᾳ ἅμα ἡλίῳ ἀνίσχοντι στόλον νηῶν ἐπὶ
σφᾶς ἰόντα ὁρῶσιν ἐξαίσιον οἷον: ἔς τε ἀφασίαν
ἐμπεπτωκότες ἐς φυγὴν ὥρμηντο. <milestone unit="section" n="22" />
ξυσκευαζόμενοί
τε κατὰ τάχος τοσούτῳ θορύβῳ τε καὶ
κραυγῇ εἴχοντο ὥστε οὔτε τῶν παραγγελλομένων
κατήκουον οὔτε ἄλλο τι ἐν νῷ ἐποιοῦντο ἢ ὅπως
ἂν αὐτὸς ἕκαστος πρῶτός τε ἀπαλλάσσοιτο τοῦ
στρατοπέδου καὶ Ῥαβέννης τοῦ περιβόλου ἐντὸς
γένοιτο. <milestone unit="section" n="23" />
καὶ εἰ μέν τι ἰσχύος ἢ θάρσους περιεῖναι
τοῖς πολιορκουμένοις τετύχηκε, πλείστους τε ἂν
<pb id="v.4.p.18" />
τῶν πολεμίων ἐπεξελθόντες αὐτοῦ ἔκτειναν καὶ
ξύμπας ἐνταῦθα ἂν ὁ πόλεμος ἐτελεύτησε. <milestone unit="section" n="24" />
νῦν
δὲ τοῦτο ἐκώλυσεν ὀρρωδία τε σφίσι μεγάλη τοῖς
φθάσασιν ἐπιγενομένη καὶ ἀσθένεια τῶν ἀναγκαίων
τῇ ἀπορίᾳ πολλοῖς ξυμπεσοῦσα. οἱ μὲν οὖν
βάρβαροι θορύβου ὑπερβολῇ αὐτοῦ λειπόμενοι
τῶν χρημάτων τινὰ δρόμῳ πολλῷ τὴν ἐπὶ Ῥάβενναν ἔθεον.
</p></div2>

<div2 type="chapter" n="18" org="uniform" sample="complete"><p><milestone unit="section" n="1" />Πρῶτοι δὲ Ῥωμαίων Ἰλδίγερ τε καὶ οἱ ξὺν
αὐτῷ ἀφικόμενοι ἐς τὸ τῶν πολεμίων χαράκωμα
τῶν Γότθων ὅσοι νόσοις τισὶν ἐχόμενοι αὐτοῦ
ἔμειναν ἐν ἀνδραπόδων ἐποιήσαντο λόγῳ, καὶ
χρήματα πάντα ξυνέλεξαν ὅσα φεύγοντες
Γότθοι ἐλίποντο. <milestone unit="section" n="2" />
καὶ Βελισάριος παντὶ τῷ
στρατῷ ἦλθεν ἐς μέσην ἡμέραν. καὶ ἐπεὶ
ὠχριῶντάς τε καὶ δεινὸν αὐχμῶντας Ἰωάννην τε
καὶ τοὺς ξὺν αὐτῷ εἶδε, τοῦ θράσους ὑπαινιττόμενος
τὸ ἀλόγιστον χάριτας αὐτὸν ἔφασκεν
Ἰλδίγερι ὀφείλειν. <milestone unit="section" n="3" />
ὁ δὲ οὐκ Ἰλδίγερι, ἀλλὰ
Ναρσῇ τῷ βασιλέως ταμίᾳ ὁμολογεῖν ἔφη, παραδηλῶν,
οἶμαι, Βελισάριον οὐ σφόδρα ἐθελούσιον,
ἀλλὰ Ναρσῇ ἀναπεισθέντα σφίσιν ἀμῦναι. καὶ
τὸ λοιπὸν ἄμφω ὑποψίᾳ πολλῇ ἐς ἀλλήλους
ἐχρῶντο. <milestone unit="section" n="4" />
διὸ δὴ οὐδὲ Ναρσῆν εἴων οἱ ἐπιτήδειοι
ξὺν Βελισαρίῳ στρατεύεσθαι, ἀλλ̓ ἀνέπειθον
ὅσον αἰσχρὸν εἴη τῷ τῶν ἀπορρήτων βασιλεῖ
<pb id="v.4.p.20" />
κοινωνοῦντι μὴ οὐχὶ αὐτοκράτορι τοῦ στρατοῦ
εἶναι, ἀλλὰ στρατηγῷ ἀνδρὶ ὑπακούειν. <milestone unit="section" n="5" />
οὐ γάρ
ποτε Βελισάριον ἐπὶ τῇ ἴσῃ ἑκόντα εἶναι τῆς
στρατιᾶς ξὺν αὐτῷ ἄρξειν ἀπεφαίνοντο, βουλομένῳ
δέ οἱ καθ̓ αὑτὸν τῷ Ῥωμαίων στρατῷ
ἐξηγεῖσθαι πλείους τε στρατιώτας καὶ πολλῷ ἀμείνους
ξὺν τοῖς ἄρχουσιν ἕψεσθαι. <milestone unit="section" n="6" />
τούς τε γὰρ
Ἐρούλους καὶ τοὺς δορυφόρους τε καὶ ὑπασπιστὰς
τοὺς αὐτοῦ, καὶ ὧν Ἰουστῖνός τε καὶ αὐτὸς
Ἰωάννης ἦρχον, ξὺν τοῖς Ἀρατίῳ τε καὶ Ναρσῇ
ἑπομένοις οὖχ ἧσσον ἢ μυρίους ἔφασκον εἶναι,
ἀνδρείους τε ὄντας καὶ διαφερόντως ἀγαθοὺς τὰ
πολέμια, βούλεσθαί τε τὴν Ἰταλίας ἐπικράτησιν
οὐ Βελισαρίῳ λογίζεσθαι μόνῳ, ἀλλὰ τὸ μέρος
καὶ Ναρσῆν φέρεσθαι. <milestone unit="section" n="7" />
τὴν γὰρ βασιλέως αὐτὸν
οἴεσθαι ὁμιλίαν ἀπολιπεῖν, οὐκ ἐφ̓ ᾧ κινδύνοις
ἰδίοις τὴν Βελισαρίου δόξαν κρατύνηται, ἀλλ̓
ἐφ̓ ᾧ ἔργα ξυνέσεώς τε καὶ ἀνδρείας ἐπιδειξάμενος
διαβόητος ἀνθρώποις ἅπασιν, ὡς τὸ εἰκός, εἴη.
<milestone unit="section" n="8" />
καίτοι οὐδὲ Βελισάριον ἔφασκον δυνήσεσθαί τι
ἄνευ γε αὐτῶν τὸ λοιπὸν δρᾶσαι. <milestone unit="section" n="9" />
στρατιᾶς γὰρ
ἧς ἐκεῖνος ἄρχοι τὸ πλεῖστον ἤδη ἔν τε φρουρίοις
καὶ πόλεσιν ἀπολελεῖφθαι ἅσπερ αὐτὸς εἷλε, καὶ
κατέλεγον ἀπὸ Σικελίας ἀρξάμενοι ἄχρι ἐς
Πικηνοὺς ἑξῆς ἅπαντα.
<milestone unit="section" n="10" />
Ναρσῆς τε ἐπεὶ ταῦτα ἤκουσεν, ἥσθη ἐς ἄγαν
τῇ ὑποθήκῃ καὶ οὔτε κατέχειν τὴν διάνοιαν οὔτε
μένειν ἐν τοῖς καθεστῶσιν ἔτι ἐδύνατο. <milestone unit="section" n="11" />
πολλάκις
οὖν Βελισαρίου ἄλλου του ἔργου ἔχεσθαι ἀξιοῦντος
<pb id="v.4.p.22" />
ἐς σκήψεις τινὰς ἄλλοτε ἄλλας ἀναχωρῶν τὴν
παρακέλευσιν ἀπεκρούετο. <milestone unit="section" n="12" />
ὧν δὴ αἰσθόμενος
Βελισάριος ξυγκαλέσας τοὺς ἄρχοντας ἅπαντας
ἔλεξε τοιάδε:
<q direct="unspecified">Οὐ ταὐτὰ ὑμῖν, ἄνδρες ἄρχοντες, περὶ τοῦδε
τοῦ πολέμου δοκῶ μοι γιγνώσκειν. <milestone unit="section" n="13" />
ὑμᾶς μὲν
γὰρ ὁρῶ τῶν πολεμίων ἅτε παντάπασιν ἡσσημένων
ὑπερφρονοῦντας. <milestone unit="section" n="14" />
ἐγὼ δὲ ταύτῃ ὑμῶν τῇ
παρρησίᾳ ἐς προὖπτον ἡμᾶς ἐμπεσεῖσθαι κίνδυνον
οἶμαι, ἐπεὶ τοὺς μὲν βαρβάρους οὔτε ἀνανδρίᾳ
τινὶ οὔτε ὀλιγανθρωπίᾳ ἡσσῆσθαι ἡμῶν, προνοίᾳ
δὲ μόνῃ καὶ βουλῇ καταστρατηγηθέντας ἐς φυγὴν
ἐνθένδε τετράφθαι οἶδα. <milestone unit="section" n="15" />
δέδοικα δὲ μὴ ταῦτα
ὑμεῖς τῇ οὐκ ἀληθεῖ δόξῃ σφαλλόμενοι τὰ
ἀνήκεστα ὑμᾶς τε αὐτοὺς καὶ τὰ Ῥωμαίων
πράγματα δράσητε. <milestone unit="section" n="16" />
ῥᾷον γὰρ οἱ νενικηκέναι
δοκοῦντες τοῖς πεπραγμένοις ἐπαιρόμενοι διαφθείρονται
ἢ οἱ παρὰ δόξαν μὲν ἐπταικότες, δέει
δὲ τὸ λοιπὸν καὶ φροντίδι πολλῇ ἐς τοὺς ἐναντίους
ἐχόμενοι. <milestone unit="section" n="17" />
ῥᾳθυμία μὲν γὰρ τῶν εὖ καθεστώτων
τινὰς ἔφθειρε, πόνος δὲ ξὺν μερίμνῃ τῶν δεδυστυχηκότων
πολλοὺς ὤνησεν. <milestone unit="section" n="18" />
ἐπεὶ τῶν μὲν ὀλιγωρίᾳ
εἰκόντων ἡ δύναμις ὡς τὰ πολλὰ ἐλασσοῦσθαι
φιλεῖ, μελέτη δὲ ἰσχὺν ἐντιθέναι ἱκανῶς πέφυκεν.
<milestone unit="section" n="19" />
οὐκοῦν ἐνθυμείσθω ὑμῶν ἕκαστος ὡς ἐν
Ῥαβέννῃ μὲν Οὐίττιγίς τέ ἐστι καὶ Γότθων
<pb id="v.4.p.24" />
μυριάδες πολλαί, Οὐραΐας δὲ Μεδιόλανόν τε
πολιορκεῖ καὶ περιβέβληται Λιγουρίαν ὅλην,
Αὔξιμος δὲ ἤδη στρατιᾶς πλήρης πολλῆς τε καὶ
λόγου ἀξίας, ἄλλα τε χωρία πολλὰ πρὸς ἀξιομάχων
ἡμῖν φρουρεῖται βαρβάρων μέχρι ἐς
Οὐρβιβεντόν, ἣ Ῥώμης ἐν γειτόνων τυγχάνει
οὖσα. <milestone unit="section" n="20" />
ὥστε νῦν μᾶλλον ἡμῖν ἢ πρότερον ἐν
κινδύνῳ τὰ πράγματα κεῖται, ἐς κύκλωσίν τινα
τῶν πολεμίων ἐμπεπτωκόσιν. <milestone unit="section" n="21" />
ἐῶ γὰρ λέγειν ὡς
καὶ Φράγγους αὐτοῖς ἐν Λιγουρίᾳ ξυντετάχθαι
φασίν, ὅπερ οὐκ ἔξω δέους μεγάλου ἐς μνήμην
ἰέναι πᾶσι Ῥωμαίοις ἱκανῶς ἄξιον. <milestone unit="section" n="22" />
φημὶ τοίνυν
ἔγωγε χρῆναι μοῖραν μὲν τοῦ στρατοῦ ἐς
Λιγουρίαν τε καὶ Μεδιόλανον στέλλεσθαι, τοὺς
δὲ λοιποὺς ἐν μὲν τῷ παραυτίκα ἐπί τε Αὔξιμον
καὶ τοὺς ἐκείνῃ πολεμίους χωρεῖν, ὅσα ἂν ὁ θεὸς
διδῷ πράξοντας: ἔπειτα δὲ καὶ τἄλλα τοῦ πολέμου
ἔργα διαχειρίζειν ὅπη ἂν ἄριστά τε δοκῇ καὶ
βέλτιστα εἶναι.</q> Βελισάριος μὲν τοσαῦτα εἶπε.
<milestone unit="section" n="23" />
Ναρσῆς δὲ ἀμείβεται ὧδε: <q direct="unspecified">Τὰ μὲν ἄλλα, ὦ
στρατηγέ, μὴ οὐχὶ ξὺν ἀληθείᾳ σοι πάντα
εἰρῆσθαι οὐδεὶς ἂν ἀντείποι. <milestone unit="section" n="24" />
πάντα δὲ τουτονὶ
τὸν βασιλέως στρατὸν ἐς Μεδιόλανόν τε καὶ
Αὔξιμον ἀποκεκρίσθαι μόνον ἀξύμφορον εἶναι
παντελῶς οἶμαι. <milestone unit="section" n="25" />
ἀλλὰ σὲ μὲν ἐπὶ ταῦτα Ῥωμαίων
ἐξηγεῖσθαι οἷς ἂν αὐτὸς βούλοιο οὐδὲν
ἀπεικός, ἡμεῖς δὲ βασιλεῖ τὴν Αἰμιλίων ἐπικτησόμεθα
χώραν, ἣν μάλιστα Γότθους προσποιεῖσθαί
φασι, καὶ Ῥάβενναν ξυνταράξομεν οὕτως ὥστε
<pb id="v.4.p.26" />
τοὺς καθ̓ ὑμᾶς αὐτοὺς πολεμίους ὅ τι βούλεσθε
διεργάσεσθε, πάσης ἀποκεκλεισμένους τῆς τῶν
ἀμυνόντων ἐλπίδος. <milestone unit="section" n="26" />
ἢν γὰρ ξὺν ὑμῖν ἐν Αὐξίμῳ
προσεδρεύειν ἑλοίμεθα, δέδοικα μὴ τῶν ἐκ Ῥαβέννης
ἐπιόντων βαρβάρων περιέσται ἡμῖν ἀμφιβόλοις
τε γεγενῆσθαι πρὸς τῶν πολεμίων καὶ
τῶν ἀναγκαίων ἀπολελειμμένοις αὐτοῦ διεφθάρθαι.</q>
καὶ Ναρσῆς μὲν τοσαῦτα ἔλεξε.
<milestone unit="section" n="27" />
Βελισάριος δὲ δείσας μὴ ἐς πολλὰ Ῥωμαίων
ἰόντων καταρρεῖν τε τὰ βασιλέως ξυμβαίη
πράγματα καὶ τῇ ἐνθένδε ἀκοσμίᾳ ξυγχεῖσθαι,
γράμματα βασιλέως Ἰουστινιανοῦ ἔδειξεν ἃ πρὸς
τοὺς στρατοπέδου ἄρχοντας ἔγραψεν. <milestone unit="section" n="28" />
ἐδήλου δὲ
ἡ γραφὴ τάδε: <q direct="unspecified">Ναρσῆν τὸν ἡμέτερον ταμίαν
οὐκ ἐφ̓ ᾧ ἄρξαι τοῦ στρατοπέδου ἐς Ἰταλίαν
ἐπέμψαμεν: μόνον γὰρ Βελισάριον παντὶ τῷ
στρατῷ ἐξηγεῖσθαι βουλόμεθα ὅπη ἂν αὐτῷ δοκῇ
ὡς ἄριστα ἔχειν, αὐτῷ τε ὑμᾶς ἕπεσθαι ἅπαντας
ἐπὶ τῷ συμφέροντι τῇ ἡμετέρᾳ πολιτείᾳ προσήκει.</q>
τὰ μὲν οὖν βασιλέως γράμματα ὧδέ πη εἶχε.
<milestone unit="section" n="29" />
Ναρσῆς δὲ τῆς ἐπιστολῆς τοῦ ἀκροτελευτίου
λαβόμενος ἀπ̓ ἐναντίας Βελισάριον ἰσχυρίζετο
ἐν τῷ παρόντι τοῦ τῆς πολιτείας ξυμφόρου
βουλεύεσθαι: διὸ δὴ σφίσιν οὐκ ἀναγκαῖον εἶναι αὐτῷ ἕπεσθαι.
</p></div2>

<div2 type="chapter" n="19" org="uniform" sample="complete"><p><milestone unit="section" n="1" />Ταῦτα ἀκούσας Βελισάριος Περάνιον μὲν ἐς
Οὐρβιβεντὸν ξὺν πολλῇ στρατιᾷ, ἐφ̓ ᾧ πολιορκήσουσιν
αὐτήν, ἔπεμψεν, αὐτὸς δὲ ἐπὶ Οὐρβῖνον
τὸ στράτευμα ἐπῆγε, πόλιν τε ἐχυρὰν καὶ Γότθων
<pb id="v.4.p.28" />
φρουρὰν διαρκῆ ἔχουσαν ῾ἀπέχει δὲ αὕτη Ἀριμίνου
πόλεως ἡμέρας ὁδὸν εὐζώνῳ ἀνδρἴ, καί οἱ
τῆς στρατιᾶς ἐξηγουμένῳ Ναρσῆς τε καὶ
Ἰωάννης καὶ οἱ ἄλλοι ξύμπαντες εἵποντο. <milestone unit="section" n="2" />
τῆς
τε πόλεως ἀγχοῦ ἐλθόντες παρὰ τοῦ λόφου τὸν
πρόποδα ἐστρατοπέδευσαν δίχα: οὐ γάρ πη ἀλλήλοις
ξυνετετάχατο, ἀλλ̓ οἱ μὲν ἀμφὶ Βελισάριον
τὰ πρὸς ἕω τῆς πόλεως εἶχον, οἱ δὲ ἀμφὶ Ναρσῆν
τὰ πρὸς ἑσπέραν. <milestone unit="section" n="3" />
κεῖται δὲ Οὐρβῖνος ἐπὶ λόφου
περιφεροῦς τε καὶ ὑψηλοῦ λίαν. οὐ μέντοι ὁ
λόφος οὔτε κρημνώδης οὔτε παντάπασιν ἀπόρευτός
ἐστι, μόνον δὲ δύσοδος τῷ ἀνάντης ἐς ἄγαν
εἶναι, ἄλλως τε καὶ τῆς πόλεως ἀγχοτάτω ἰόντι.
<milestone unit="section" n="4" />
μίαν δὲ εἴσοδον ἐν τῷ ὁμαλεῖ ἔχει πρὸς βορρᾶν
ἄνεμον. Ῥωμαῖοι μὲν οὖν ἐς τὴν πολιορκίαν
ἐτετάχατο ὧδε. Βελισάριος δὲ ῥᾷον σφίσι προσχωρήσειν
ὁμολογίᾳ τοὺς βαρβάρους οἰόμενος
ἅτε κατωρρωδηκότας τὸν κίνδυνον, πρέσβεις τε
παῤ αὐτοὺς ἔπεμψε καὶ πολλὰ ὑποσχόμενος
αὐτοῖς ἀγαθὰ ἔσεσθαι κατηκόους βασιλέως
γενέσθαι παρῄνει. <milestone unit="section" n="5" />
οἱ μὲν οὖν πρέσβεις τῶν
πυλῶν ἀγχοῦ γενόμενοι ῾οὐ γὰρ τῇ πόλει σφᾶς
ἐδέξαντο οἱ πολέμιοἰ πολλά τε καὶ λίαν ἐπαγωγὰ
εἶπον, οἱ δὲ Γότθοι χωρίου τε ἰσχύϊ θαρροῦντες
καὶ τῶν ἐπιτηδείων τῇ ἀφθονίᾳ τοὺς μὲν λόγους
ἥκιστα ἐνεδέχοντο, κατὰ τάχος δὲ Ῥωμαίους
ἐνθένδε ἐκέλευον ἀπαλλάσσεσθαι. <milestone unit="section" n="6" />
Βελισάριος
οὖν ταῦτα ἀκούσας ῥάβδους παχείας τῷ στρατῷ
ξυλλέγειν ἐπήγγελλε, στοάν τε ἀπ̓ αὐτῶν ποιεῖσθαι
<pb id="v.4.p.30" />
μακράν. <milestone unit="section" n="7" />
ἧς δὴ ἐντὸς κρυπτόμενοι ἔμελλον
τῶν τε πυλῶν ξὺν αὐτῇ ἀγχοτάτω ἰέναι, ᾗ
μάλιστα ὁ χῶρος ὁμαλός ἐστι, καὶ τῇ ἐς τὸ
τεῖχος ἐπιβουλῇ χρῆσθαι. καὶ οἱ μὲν κατὰ ταῦτα ἐποίουν.
<milestone unit="section" n="8" />
Ναρσῇ δὲ ξυγγενόμενοι τῶν ἐπιτηδείων τινές,
ἀπέραντά τε ποιεῖν Βελισάριον καὶ τὰ ἀμήχανα
ἐπινοεῖν ἔφασκον. ἤδη γὰρ Ἰωάννην τοῦ χωρίου
ἀποπειρασάμενον, καὶ ταῦτα ὀλίγων τινῶν
τηνικαῦτα φρουρὰν ἔχοντος, ἀνάλωτον αὐτὸ
ᾐσθῆσθαι παντάπασιν εἶναι ῾καὶ ἦν δὲ οὕτως᾿,
ἀλλ̓ αὐτὸν χρῆναι βασιλεῖ ἀνασώσασθαι τὰ ἐπὶ
Αἰμιλίας χωρία. <milestone unit="section" n="9" />
ταύτῃ ὁ Ναρσῆς τῇ ὑποθήκῃ
ἀναπεισθεὶς νύκτωρ τὴν προσεδρείαν διέλυσε,
καίπερ Βελισαρίου πολλὰ λιπαροῦντος μένειν τε
αὐτοῦ καὶ Οὐρβῖνον πόλιν σφίσι ξυνελεῖν. <milestone unit="section" n="10" />
οὗτοι
μὲν ἐς Ἀρίμινον κατὰ τάχος ξὺν τῷ ἄλλῳ στρατῷ
ἵκοντο. Μώρας δὲ καὶ οἱ βάρβαροι ἐπεὶ κατὰ
ἥμισυ τοὺς πολεμίους ἀναχωρήσαντας ἅμα ἡμέρᾳ
εἶδον, ἐτώθαζον ἀπὸ τοῦ περιβόλου τοὺς μεμενηκότας
ἐρεσχελοῦντες. <milestone unit="section" n="11" />
Βελισάριος δὲ τῇ λειπομένῃ
στρατιᾷ τειχομαχεῖν ἤθελε. καί οἱ ταῦτα
βουλευομένῳ εὐτύχημα γενέσθαι ξυνηνέχθη
θαυμάσιον οἷον. <milestone unit="section" n="12" />
μία τις ἦν ἐν Οὐρβίνῳ πηγή,
ἐξ ἧς δὴ πάντες οἱ ταύτῃ οἰκοῦντες ὑδρεύοντο.
αὕτη κατὰ βραχὺ ἀπὸ ταὐτομάτου ἀποξηρανθεῖσα
ὑπέληγεν. <milestone unit="section" n="13" />
ἔν τε ἡμέραις τρισὶν οὕτως αὐτὴν τὸ
ὕδωρ ἀπέλιπεν ὥστε ξὺν τῷ πηλῷ ἐνθένδε αὐτὸ
<pb id="v.4.p.32" />
οἱ βάρβαροι ἀρυόμενοι ἔπινον. διὸ δὴ Ῥωμαίοις
προσχωρεῖν ἔγνωσαν. <milestone unit="section" n="14" />
Βελισάριος δὲ ταῦτα μὲν
οὐδαμῆ πεπυσμένος ἤθελεν ἀποπειράσασθαι τοῦ
περιβόλου. καὶ τὸ μὲν ἄλλο στράτευμα ἐξοπλίσας
κύκλῳ ἀμφὶ τὸν λόφον ἅπαντα ἔστησε, τινὰς δὲ
ἐκέλευσεν ἐν τῷ ὁμαλεῖ τὴν ἀπὸ τῶν ῥάβδων
ἐπάγειν στοάν: <milestone unit="section" n="15" />
οὕτω γὰρ καλεῖν τὴν μηχανὴν
νενομίκασι ταύτην. οἱ δὲ αὐτῆς ἐντὸς ὑποδύντες
ἐβάδιζόν τε καὶ τὴν στοὰν ἐφεῖλκον τοὺς πολεμίους
λανθάνοντες. <milestone unit="section" n="16" />
οἱ μὲν οὖν βάρβαροι χεῖρας
τὰς δεξιὰς ἀπὸ τῶν ἐπάλξεων προτεινόμενοι
ἐδέοντο τῆς εἰρήνης τυχεῖν. Ῥωμαῖοι δὲ οὐκ
εἰδότες τι τῶν ἀμφὶ τῇ πηγῇ ξυμπεπτωκότων τόν
τε πόλεμον αὐτοὺς καὶ τὴν μηχανὴν δεδιέναι
ὑπώπτευον. ἀμφότεροι γοῦν τῆς μάχης ἄσμενοι
ἀπέσχοντο. <milestone unit="section" n="17" />
καὶ Γότθοι Βελισαρίῳ σφᾶς τε
αὐτοὺς καὶ τὴν πόλιν ὁμολογίᾳ παρέδοσαν, ἐφ̓
ᾧ κακῶν ἀπαθεῖς μείνωσι, βασιλέως κατήκοοι
ξὺν τῷ Ῥωμαίων στρατῷ ἐπὶ τῇ ἴσῃ καὶ ὁμοίᾳ γεγενημένοι.
<milestone unit="section" n="18" />
Ναρσῆς δὲ ταῦτα ἀκούσας ἐν θαύματί τε καὶ
ξυμφορᾷ τὸ πρᾶγμα ἐποιεῖτο. <milestone unit="section" n="19" />
καὶ αὐτὸς μὲν ἐν
Ἀριμίνῳ ἔτι ἡσύχαζεν, Ἰωάννην δὲ τῷ παντὶ
στρατῷ ἐπὶ Καισῆναν ἐξηγεῖσθαι ἐκέλευεν. οἱ δὲ
κλίμακας φέροντες ᾔεσαν. <milestone unit="section" n="20" />
ἐπεὶ δὲ ἄγχιστα τοῦ
φρουρίου ἐγένοντο, προσέβαλλόν τε καὶ τοῦ περιβόλου
ἀπεπειρῶντο. καρτερῶς δὲ τῶν βαρβάρων
ἀμυνομένων ἄλλοι τε πολλοὶ αὐτοῦ ἔπεσον καὶ
Φανίθεος ὁ τῶν Ἐρούλων ἡγούμενος. <milestone unit="section" n="21" />
Ἰωάννης
<pb id="v.4.p.34" />
δὲ Καισήνης τότε τοῦ φρουρίου ἀποτυχὼν ἀποπειρᾶσθαι
οὐκέτι ἠξίου, ἐπεί οἱ ἀνάλωτον ἔδοξεν
εἶναι, ξύν τε Ἰουστίνῳ καὶ τῷ ἄλλῳ στρατῷ
πρόσω ἤλαυνε. <milestone unit="section" n="22" />
καὶ πόλιν μὲν ἀρχαίαν ἐκ τοῦ
αἰφνιδίου κατέλαβεν ἣ Φοροκορνήλιος ὠνόμασται,
τῶν δὲ βαρβάρων οἱ ἀεί τε ὑποχωρούντων καὶ
οὐδαμῆ ἐς χεῖρας ἰόντων, ξύμπασαν βασιλεῖ τὴν
Αἰμιλίαν ἀνεσώσατο. ταῦτα μὲν οὖν ἐφέρετο τῇδε.
</p></div2>

<div2 type="chapter" n="20" org="uniform" sample="complete"><p><milestone unit="section" n="1" />Βελισάριος δέ, ἐπεὶ Οὐρβῖνον ἀμφὶ τροπὰς
χειμερινὰς εἷλεν, ἐς μὲν Αὔξιμον ἐν τῷ παραυτίκα
ἰέναι ἀξύμφορον ᾤετο εἶναι: χρόνον γὰρ σφίσι
τετρίψεσθαι πολὺν ἐν τῇ ἐς αὐτὴν προσεδρείᾳ
ὑπώπτευε. <milestone unit="section" n="2" />
βίᾳ τε γὰρ τὸ χωρίον ἑλεῖν ἐρύματος
ἰσχύϊ ἀδύνατον ἦν, καὶ οἱ βάρβαροι πολλοί τε
καὶ ἄριστοι ἐνταῦθα, ὥσπερ μοι προδεδήλωται,
φυλακὴν ἔχοντες, πολλήν τινα ληϊσάμενοι χώραν
μέγα τι τῶν ἐπιτηδείων χρῆμα ἐσηνέγκαντο
σφίσιν. <milestone unit="section" n="3" />
Ἀράτιον δὲ σὺν πολλῇ στρατιᾷ ἐν
Φίρμῳ διαχειμάζειν ἐκέλευε φυλάσσειν τε ὅπως
τὸ λοιπὸν μὴ κατ̓ ἐξουσίαν οἱ βάρβαροι τὰς
ἐπεκδρομὰς ἐνθένδε ποιουμενοι ἀδεέστερον τὰ
ἐκείνῃ χωρία βιάζωνται: αὐτὸς μέντοι ἐπὶ
Οὐρβιβεντὸν ἐπῆγε τὸ στρατευμα. <milestone unit="section" n="4" />
Περάνιος
γὰρ αὐτὸν ἐς τοῦτο ἐνῆγεν, ἐπεὶ τοὺς ταύτῃ
<pb id="v.4.p.36" />
Γότθους τῶν ἐπιτηδείων ὑποσπανίζειν ἠκηκόει
πρὸς τῶν αὐτομόλων, ἤλπιζέ τε, ἢν πρὸς τῇ
ἀπορίᾳ τῶν ἀναγκαίων καὶ Βελισάριον παντί
που παρόντα τῷ στρατῷ ἴδωσι, ῥᾷον ἐνδώσειν:
<milestone unit="section" n="5" />
ὅπερ ἐγένετο. Βελισάριος γάρ, ἐπειδὴ τάχιστα
ἐς Οὐρβιβεντὸν ἀφίκετο, ἅπαντας μὲν ἐνστρατοπεδεύσασθαι
ἐν χώρῳ ἐπιτηδείως κειμένῳ
ἐκέλευσεν, αὐτὸς δὲ κύκλῳ περιιὼν διεσκοπεῖτο
εἴ πως αὐτὴν βιάζεσθαι οὐκ ἀδύνατα ᾖ. καί οἱ
μηχανὴ μὲν οὐδεμία ἔδοξεν εἶναι ὥστε βίᾳ τινὶ
τὸ χωρίον ἑλεῖν. <milestone unit="section" n="6" />
λάθρα δὲ αὐτοῦ ἐξ ἐπιβουλῆς
οὐ παντάπασιν ἐδόκει ἀμήχανός οἱ ἡ ἐπικράτησις ἔσεσθαι.
<milestone unit="section" n="7" />
Λόφος γάρ τις ἐκ κοίλης γῆς ἀνέχει μόνος, τὰ
μὲν ὕπερθεν ὕπτιός τε καὶ ὁμαλός, τὰ δὲ κάτω
κρημνώδης. ἀμφὶ δὲ τὸν λόφον ἰσομήκεις πέτραι
κύκλωσιν αὐτοῦ ποιοῦνταί τινα, οὐκ ἄγχιστά πη
οὖσαι, ἀλλ̓ ὅσον βολὴν διέχουσαι λίθου. <milestone unit="section" n="8" />
ἐπὶ
τούτου δὴ τοῦ λόφου οἱ πάλαι ἄνθρωποι τὴν
πόλιν ἐδείμαντο, οὔτε τείχη περιβαλόντες οὔτ̓
ἄλλο τι ὀχύρωμα ποιησάμενοι, ἐπεὶ φύσει αὐτοῖς
τὸ χωρίον ἀνάλωτον ἔδοξεν εἶναι. <milestone unit="section" n="9" />
μία γὰρ ἐς
αὐτὴν ἐκ τῶν πετρῶν εἴσοδος τυγχάνει οὖσα, ἣν
φυλασσομένοις τοῖς ταύτῃ ᾠκημένοις οὐδεμίαν
ἑτέρωθι πολεμίων προσβολὴν δεδιέναι ξυμβαίνει.
<milestone unit="section" n="10" />
χωρὶς γὰρ τοῦ χωρίου ᾗ τὴν εἴσοδον ἡ φύσις ἐς
τὴν πόλιν ἐτεκτήνατο, ὥσπερ ἐρρήθη, ποταμὸς
ἀεὶ μέγας τε καὶ ἀπόρευτος τὰ μεταξὺ ἔχει τοῦ τε
<pb id="v.4.p.38" />
λόφου καὶ τῶν πετρῶν ὧν ἄρτι ἐμνήσθην. <milestone unit="section" n="11" />
διὸ
δὴ καὶ βραχεῖάν τινα οἰκοδομίαν ἐν ταύτῃ τῇ
εἰσόδῳ πεποίηνται τὸ παλαιὸν Ῥωμαῖοι. καὶ
πύλη τις ἐνταῦθά ἐστιν, ἣν τότε Γότθοι ἐφύλασσον.
τὰ μὲν οὖν ἀμφὶ Οὐρβιβεντῷ ταύτῃ πη ἔχει.
<milestone unit="section" n="12" />
Βελισάριος δὲ τῷ παντὶ στρατῷ ἐς τὴν πολιορκίαν
καθίστατο, ἢ διὰ τοῦ ποταμοῦ κακουργήσειν
τὴν ἐλπίδα ἔχων ἢ λιμῷ παραστήσεσθαι τοὺς
πολεμίους. <milestone unit="section" n="13" />
οἱ δὲ βάρβαροι τέως μὲν οὐ παντάπασι
τῶν ἀναγκαίων ἐσπάνιζον, καίπερ ἐνδεεστέρως
ἢ κατὰ τὴν χρείαν αὐτὰ ἔχοντες, ὅμως τῇ
ταλαιπωρίᾳ παρὰ δόξαν ἀντεῖχον, ἥκιστα μὲν ἐς
τροφῆς κόρον ἐρχόμενοι, ὅσον δὲ μὴ λιμῷ ἀποθνήσκειν
χρώμενοι σιτίοις ἐς ἡμέραν ἑκάστην.
<milestone unit="section" n="14" />
ἐπεὶ δὲ ἅπαντα σφᾶς τὰ ἐπιτήδεια ἐπελελοίπει,
δέρρεις τε καὶ διφθέρας ὕδατι βρέχοντες πολύν
τινα χρόνον εἶτα ἤσθιον: Ἀλβίλας γὰρ ὃς αὐτῶν
ἦρχεν, ἀνὴρ ἐν Γότθοις δόκιμος μάλιστα, ἐλπίσιν
αὐτοὺς κεναῖς ἔβοσκεν.
<milestone unit="section" n="15" />
Ἡνίκα τε αὖθις ἐπανιὼν ὁ χρόνος τὴν τοῦ
θέρους ὥραν ἤνεγκεν, ὁ σῖτος ἤδη ἐν τοῖς ληΐοις
αὐτόματος ἤκμαζεν, οὐχὶ τοσοῦτος μέντοι ὅσος
τὸ πρότερον, ἀλλὰ πολλῷ ἥσσων. <milestone unit="section" n="16" />
ἐπεὶ γὰρ ἐν
ταῖς αὔλαξιν οὐκ ἀρότροις οὐδὲ χερσὶν ἀνθρώπων
ἐκέκρυπτο, ἀλλ̓ ἐπιπολῆς κείμενος ἔτυχε, μοῖραν
αὐτοῦ τινα ὀλίγην ἡ γῆ ἐνεργεῖν ἴσχυεν. <milestone unit="section" n="17" />
οὐδενός
τε αὐτὸν ἔτι ἀμήσαντος, πόρρω ἀκμῆς ἐλθὼν
αὖθις ἔπεσε καὶ οὐδὲν τὸ λοιπὸν ἐνθένδε ἐφύη.
ταὐτὸ δὲ τοῦτο καὶ ἐν τῇ Αἰμιλίᾳ ξυμπεπτωκὸς
<pb id="v.4.p.40" />
ἔτυχε. <milestone unit="section" n="18" />
διὸ ἐκλιπόντες τὰ οἰκεῖα οἱ ταύτῃ ἄνθρωποι
ἐς Πικηνὸν ἦλθον. οὐκ ἂν οἰόμενοι τὰ ἐκείνῃ
χωρία διὰ τὸ ἐπιθαλάττια εἶναι παντάπασι τῇ
ἀπορίᾳ πιέζεσθαι. <milestone unit="section" n="19" />
καὶ Τούσκων δὲ οὐδέν τι
ἧσσον ἐξ αἰτίας τῆς αὐτῆς ὁ λιμὸς ἥψατο, ἀλλ̓
αὐτῶν ὅσοι ἐν τοῖς ὄρεσιν ᾤκηντο, τῶν δρυῶν τὰς
βαλάνους ἀλοῦντες, ὥσπερ τὸν σῖτον, ἄρτους τε
ἀπ̓ αὐτῶν ποιούμενοι ἤσθιον. <milestone unit="section" n="20" />
καὶ νόσοις μὲν
παντοδαπαῖς, ὡς τὸ εἰκός, οἱ πλεῖστοι ἡλίσκοντο,
<milestone unit="section" n="21" />
ἔνιοι δὲ καὶ περιγενόμενοι διεσώζοντο. ἐν Πικηνῷ
μέντοι λέγονται Ῥωμαῖοι γεωργοὶ οὐχ ἥσσους ἢ
πέντε μυριάδες λαοῦ λιμῷ ἀπολωλέναι, καὶ
πολλῷ ἔτι πλείους ἐκτὸς κόλπου τοῦ Ἰονίου.
<milestone unit="section" n="22" />
Ὁποῖοι δὲ τὸ εἶδος ἐγίνοντο καὶ ὅτῳ τρόπῳ
ἔθνησκον αὐτὸς θεασάμενος ἐρῶν ἔρχομαι. <milestone unit="section" n="23" />
ἰσχνοὶ
μὲν καὶ ὠχροὶ ἐγίνοντο πάντες: ἥ τε γὰρ σὰρξ
ἀποροῦσα τροφῆς κατά γε τὸν παλαιὸν λόγον
ἑαυτῆς ἥπτετο, καὶ ἡ χολὴ τῷ περιόντι τὸ κράτος
τῶν σωμάτων ἤδη ἔχουσα οἰκείαν τινὰ εἰκασίαν
ἐς ταῦτα ἠφίει. <milestone unit="section" n="24" />
προϊόντος δὲ τοῦ κακοῦ, πᾶσά
τε αὐτοὺς ἰκμὰς ἐπελελοίπει καὶ τὸ δέρμα λίαν
ἀπεσκληκὸς βύρσῃ μάλιστα ἐμφερὲς ἦν, δόκησιν
παρέχον ὡς ἄρα τοῖς ὀστέοις ἐμπεπηγὸς εἴη. τό
τε πελιδνὸν ἐς τὸ μέλαν μεταβαλόντες δᾳδίοις
τισὶν ἐς ἄγαν καυθεῖσιν ἐῴκεσαν. <milestone unit="section" n="25" />
καὶ αὐτοῖς μὲν
ἀεὶ τὰ πρόσωπα ἔκθαμβα ἦν, ἀεὶ δὲ δεινῶς τι
μανικὸν ἔβλεπον. ἔθνησκόν τε οἱ μὲν ἀπορίᾳ
τροφῆς, οἱ δὲ καὶ λίαν αὐτῆς ἐς κόρον ἰόντες.
<pb id="v.4.p.42" />
<milestone unit="section" n="26" />
ἐπειδὴ γὰρ σφίσιν ἀποσβεσθὲν ἅπαν τὸ θερμὸν
ἔτυχεν ὅπερ ἡ φύσις ἐντὸς ἔκαυσεν, εἴ τις ἐς
κόρον αὐτούς, ἀλλὰ μὴ κατὰ βραχύ, θρέψειεν,
ὥσπερ τὰ ἐπὶ καιροῦ τεχθέντα παιδία, οἵδε
καταπέψαι οὐκέτι τὰ σιτία ἔχοντες, πολλῷ
διεφθείροντο θᾶσσον. <milestone unit="section" n="27" />
τινὲς δὲ τοῦ λιμοῦ
ὑπερβιαζομένου ἀλλήλων ἐγεύσαντο. καὶ λέγονται
γυναῖκες δύο ἐν ἀγρῷ τινι ὑπὲρ Ἀριμίνου
πόλεως ἄνδρας ἑπτακαίδεκα ἐδηδοκέναι, ἅσπερ ἐν
τῷ χωρίῳ μόνας περιεῖναι ξυνέπεσε. <milestone unit="section" n="28" />
διὸ δὴ τοὺς
ἐκείνῃ πορευομένους ξένους εἰς τὸ δωμάτιον
καταλύειν οὗπερ αὗται ᾤκουν ξυνέβαινεν: οὓς
δὴ καθεύδοντας διαφθείρουσαι ἤσθιον. <milestone unit="section" n="29" />
λέγουσιν
οὖν τὸν ὀκτωκαιδέκατον ξένον ἐξ ὕπνου ἀναστάντα,
ἡνίκα αὐτῷ ταῦτα τὰ γύναια ἐγχειρεῖν
ἔμελλον, μαθεῖν τε παῤ αὐτῶν ἀναθορόντα τὸν
πάντα λόγον καὶ ἄμφω κτεῖναι. <milestone unit="section" n="30" />
τοῦτο μὲν δὴ
οὕτω γεγενῆσθαί φασιν. οἱ δὲ πλεῖστοι τῇ τοῦ
λιμοῦ ἀνάγκῃ ἐχόμενοι, εἴ πού τις παρατύχῃ πόα,
πολλῇ μὲν σπουδῇ ἐπ̓ αὐτὴν ᾔεσαν, ὀκλάσαντες
δὲ ἀνέλκειν αὐτὴν ἐκ γῆς ἐπειρῶντο. <milestone unit="section" n="31" />
εἶτα ῾οὐ
γὰρ ἠδύναντο, ἐπεὶ πᾶσα αὐτοὺς ἰσχὺς ἐπελελοίπεἰ
ὑπέρ τε τῆς πόας καὶ τῆς χειρὸς
πίπτοντες ἔθνησκον. <milestone unit="section" n="32" />
καὶ γῇ μὲν αὐτοὺς ἔκρυπτεν
οὐδεὶς οὐδαμῶς: οὐ γὰρ ἦν τις ὅτῳ καὶ ταφῆς
λόγος γένοιτο: ὄρνις μέντοι αὐτῶν οὐδεὶς ἥπτετο,
οἷοι πολλοὶ σιτίζεσθαι πεφύκασι νεκροῖς σώμασιν,
<milestone unit="section" n="33" />
ἐπεὶ οὐκ εἶχον οὐδὲν ὅτου ἐφεῖντο. σάρκας γὰρ
ἁπάσας, ὥσπερ μοι ἔμπροσθεν εἴρηται, προδεδαπανῆσθαι
<pb id="v.4.p.44" />
τῷ λιμῷ ἤδη τετύχηκε. τὰ μὲν δὴ
ἀμφὶ τῷ λιμῷ ταύτῃ πη ἔσχε.
</p></div2>

<div2 type="chapter" n="21" org="uniform" sample="complete"><p><milestone unit="section" n="1" />Βελισάριος δὲ ἐπειδὴ Οὐραΐαν τε καὶ τοὺς
βαρβάρους Μεδιόλανον πολιορκεῖν ἤκουσε, Μαρτῖνόν
τε καὶ Οὐλίαριν ξὺν πολλῷ στρατῷ ἐπ̓
αὐτοὺς ἔπεμψεν. <milestone unit="section" n="2" />
οἱ δὲ ἀφικόμενοι ἐς ποταμὸν
Πάδον, ὃς Μεδιολάνου ἀπέχει ἡμέρας ὁδόν,
ἐνστρατοπεδευσάμενοι αὐτοῦ ἔμενον. χρόνος τε
σφίσι πολὺς ἐνταῦθα ἐτρίβη, ἀμφὶ τῇ διαβάσει
τοῦ ποταμοῦ βουλὴν ἔχουσιν. <milestone unit="section" n="3" />
ὅπερ ἐπεὶ
Μουνδίλας ἤκουσε, τῶν τινα Ῥωμαίων, Παῦλον
ὄνομα, παῤ αὐτοὺς ἔπεμψεν. <milestone unit="section" n="4" />
ὁ δὲ λαθὼν μὲν
τοὺς πολεμίους ἐς τοῦ Πάδου τὴν ὄχθην ἦλθεν.
ὁλκάδος δὲ οὐδεμιᾶς ἐν τῷ παραυτίκα ἐπιτυχὼν
ἀπεδύσατό τε καὶ νηχόμενος ξὺν μεγάλῳ κινδύνῳ
τὴν διάβασιν ἐποιήσατο. <milestone unit="section" n="5" />
κομισθεὶς οὖν ἐς τὸ
Ῥωμαίων στρατόπεδον καὶ παρὰ τοὺς ἡγουμένους
ἥκων ἔλεξε τοιάδε:
<q direct="unspecified">Μαρτῖνέ τε καὶ Οὐλίαρι, οὐ δίκαια ποιεῖτε
οὐδὲ δόξης τῆς ὑμῶν αὐτῶν ἄξια, λόγῳ μὲν ἐπὶ
σωτηρίᾳ τῶν βασιλέως πραγμάτων ἥκοντες, ἔργῳ
δὲ τὴν Γότθων δύναμιν αὔξοντες. <milestone unit="section" n="6" />
Μεδιόλανος
γὰρ ἥδε, πόλεων τῶν ἐν Ἰταλίᾳ πασῶν μάλιστα
μεγέθει τε καὶ πολυανθρωπίᾳ καὶ τῇ ἄλλῃ
εὐδαιμονίᾳ παρὰ πολὺ προὔχουσα, χωρὶς δὲ
τούτων πρός τε Γερμανοὺς καὶ τοὺς ἄλλους
βαρβάρους ἐπιτείχισμά τε οὖσα καὶ πάσης, ὡς
εἰπεῖν, προβεβλημένη τῆς Ῥωμαίων ἀρχῆς, ἐς
κίνδυνόν τινα ἐμπέπτωκε μέγαν ξύν τε Μουνδίλᾳ
<pb id="v.4.p.46" />
καὶ τῷ βασιλέως στρατῷ, παρὰ μὲν τῶν πολεμίων
ἐνοχλουμένη, παρὰ δὲ ὑμῶν ἀμελουμένη. <milestone unit="section" n="7" />
ἡλίκα
μὲν οὖν ἠδίκηται βασιλεὺς παῤ ὑμῶν ἐν τῷ
παρόντι, λέγειν ἀφίημι. οὐ γάρ μοι πλείοσι
λόγοις ὁ καιρὸς ἐνδίδωσι χρῆσθαι, ὀξεῖάν τινα τῇ
πόλει τὴν ἐπικουρίαν ἐπιζητῶν, ἕως ἔτι λείπεταί
τις ἐλπίς. <milestone unit="section" n="8" />
ὑμᾶς δέ φημι χρῆναι αὐτίκα δὴ μάλα
κινδυνεύουσι Μεδιολανίταις ἀμύνειν. ἢν γάρ τινι
μελλήσει ἔν γε τῷ παρόντι ἐς ἡμᾶς χρῆσθε, ἡμῖν
μὲν τὰ πάντων πικρότατα πεπονθόσιν ἀπολωλέναι
ξυμβήσεται, ὑμῖν δὲ τὸ τοῖς πολεμίοις τὴν
βασιλέως προέσθαι δύναμιν. <milestone unit="section" n="9" />
προδόται γάρ, οἶμαι,
καλεῖσθαί εἰσι δίκαιοι οὐχ οἳ ἂν τὰς πύλας τοῖς
ἐναντίοις ἀνακλίνοιεν μόνον, ἀλλ̓ οὐδέν τι ἧσσον,
εἰ μὴ καὶ μᾶλλον, οἳ ἂν πολιορκουμένοις παρὸν
τοῖς φιλτάτοις ἀμύνειν, οἱ δὲ τὴν ἀκίνδυνον
ὄκνησιν πρὸ τῆς ἀγωνίας ἑλόμενοι, τὴν ἐκείνων,
ὡς τὸ εἰκός, ἐπικράτησιν τοῖς πολεμίοις δεδώκασι.</q>
<milestone unit="section" n="10" />
Παῦλος μὲν τοσαῦτα εἶπε, Μαρτῖνος δὲ καὶ
Οὐλίαρις ἕψεσθαί οἱ αὐτίκα δὴ μάλα ἐπαγγειλάμενοι
τὸν ἄνθρωπον ἀπεπέμψαντο. <milestone unit="section" n="11" />
ὃς δὴ καὶ
αὖθις τοὺς βαρβάρους λαθὼν ἐς Μεδιόλανον
νύκτωρ εἰσῆλθε, τούς τε στρατιώτας καὶ Ῥωμαίους
ἅπαντας ἐλπίσιν ἐπάρας ἔτι μᾶλλον ἐς τὴν
βασιλέως πίστιν ἐπέρρωσεν.
<milestone unit="section" n="12" />
Οὐδέν τι δὲ ἧσσον οἱ ἀμφὶ Μαρτῖνον ὄκνῳ
ἐχόμενοι αὐτοῦ ἔμενον, χρόνος τε πολὺς ταύτῃ
δὴ τῇ μελλησει ἐτρίβετο. <milestone unit="section" n="13" />
μετὰ δὲ Μαρτῖνος
ἀπολύεσθαι τὴν αἰτίαν ἐθέλων Βελισαρίῳ ἔγραψε
<pb id="v.4.p.48" />
τάδε: <q direct="unspecified">Ἔπεμψας ἡμᾶς ὧδε τοῖς ἐν Μεδιολάνῳ
κινδυνεύουσιν ἐπαμυνοῦντας, καὶ ἡμεῖς πολλῇ
σπουδῇ, ὥσπερ σὺ ἐκέλευες, ἄχρι ἐς Πάδον
ποταμὸν ἥκομεν, ὃν διαβαίνειν ὁ στρατὸς δέδοικεν,
ἐπεὶ δύναμίν τε Γότθων μεγάλην καὶ Βουργουζιώνων
πάμπολύ τι ξὺν αὐτοῖς πλῆθος ἐν
Λιγούροις εἶναι ἀκούομεν, πρὸς οὕς γε ἡμεῖς
διαμάχεσθαι μόνοι οὐχ οἷοί τε οἰόμεθα εἶναι.
<milestone unit="section" n="14" />
ἀλλὰ κέλευε Ἰωάννην τε καὶ Ἰουστῖνον ὡς
τάχιστα ῾ἐν γειτόνων γὰρ ἡμῖν ἐν Αἰμιλίων τῇ
χώρᾳ εἰσίν̓ ὁμοῦ τοῖς ἑπομένοις κινδύνου ἡμῖν
τοῦδε ξυνάρασθαι. <milestone unit="section" n="15" />
κοινῇ γὰρ ἐνθένδε ἰόντες αὐτοί
τε σῶοι εἶναι καὶ δρᾶν τι κακὸν δυνησόμεθα τοὺς
<milestone unit="section" n="16" />
πολεμίους.</q> Μαρτίνου μὲν ἡ ἐπιστολὴ τοσαῦτα
ἐδήλου. Βελισάριος δέ, ἐπεὶ αὐτὴν ἀνελέξατο,
Ἰωάννην τε καὶ Ἰουστῖνον ἐκέλευε ξὺν τοῖς ἀμφὶ
Μαρτῖνον ἐς Μεδιόλανον κατὰ τάχος ἰέναι. οἱ
δὲ πράξειν οὐδὲν ἔφασκον, ὅ τι μὴ Ναρσῆς
ἐπιστέλλοι σφίσι. <milestone unit="section" n="17" />
διὸ δὴ καὶ Ναρσῇ Βελισάριος ἔγραψε τάδε:
<q direct="unspecified">Ἓνσῶμα εἶναι πᾶσαν τὴν βασιλέως στρατιὰν
νόμιζε, ἣν δὴ ἢν μὴ γνώμην ἐνδείκνυσθαι μίαν
ὥσπερ ἀνθρώπου τὰ μέλη ξυμβαίνει, ἀλλά τι
ἀλλήλων χωρὶς ἐνεργεῖν βούλεσθαι, λελείψεται
ἡμῖν τῶν δεόντων οὐδὲν διαπεπραγμένοις ἀπολωλέναι.
<milestone unit="section" n="18" />
οὐκοῦν Αἰμιλίαν μὲν ἔα, οὔτε τι ὀχύρωμα
ἔχουσαν οὔτε τινὰ Ῥωμαίοις ἔν γε τῷ παρόντι
καιρῷ ῥοπὴν φέρουσαν. <milestone unit="section" n="19" />
σὺ δὲ Ἰωάννην τε καὶ
Ἰουστῖνον κέλευε αὐτίκα δὴ μάλα εὐθὺ τῶν ἐν
Μεδιολάνῳ πολεμίων ξὺν τοῖς ἀμφὶ Μαρτῖνον
<pb id="v.4.p.50" />
ἰέναι, ἐγγύς τε ὄντας καὶ πρὸς τῶν βαρβάρων τὴν
ἐπικράτησιν ἱκανῶς ἔχοντας. <milestone unit="section" n="20" />
ἐμοὶ γὰρ ἐνταῦθα
στρατιᾶς πλῆθος, ὅπερ ἂν καὶ στέλλοιμι, οὐκ
εἶναι ξυμβαίνει, ἄλλως τε καὶ στρατιώτας ἐς
Μεδιόλανον ἐνθένδε ἰέναι ἀξύμφορον οἴομαι εἶναι.
<milestone unit="section" n="21" />
χρόνου τε γὰρ τετρίψεται πλῆθος, ὥστε ὀπίσω
τοῦ δέοντος καιροῦ ἐς αὐτὴν ἥξουσι, καὶ τοῖς
ἵπποις ἐπὶ τοῖς πολεμίοις χρῆσθαι διὰ μῆκος
ὁδοῦ, ἡνίκα ἐς ἐκείνους ἀφίκωνται, οὐδαμῶς
ἕξουσιν. <milestone unit="section" n="22" />
ἢν δέ γε ξύν τε Μαρτίνῳ καὶ Οὐλίαρι
οἱ ἄνδρες οὗτοι ἐς Μεδιόλανον ἴωσι, κρατήσουσί
τε, ὡς τὸ εἰκός, τῶν ταύτῃ βαρβάρων, καὶ τὴν
Αἰμιλίαν καταλήψονται αὖθις, οὐδενὸς ἔτι ἀντιστατοῦντος.</q>
<milestone unit="section" n="23" />
ταῦτα ἐπεὶ Ναρσῆς ἀπενεχθέντα
εἶδε τὰ γράμματα, αὐτὸς μὲν Ἰωάννῃ τε καὶ
Ἰουστίνῳ ἐπέστελλεν ἐς Μεδιόλανον ξὺν τῷ ἄλλῳ
στρατῷ ἰέναι. <milestone unit="section" n="24" />
ὀλίγῳ δὲ ὕστερον Ἰωάννης μὲν
ἐς τὴν παραλίαν ἐστάλη, ὅπως ἀκάτους ἐνθένδε
κομίζοι, οὕτω τε διαβαίνειν τὸν ποταμὸν ὁ στρατὸς
δύνηται. ἀλλὰ νόσος αὐτῷ ξυμβᾶσα τὰ πρασσόμενα διεκώλυσεν.
<milestone unit="section" n="25" />
Ἐν ᾧ δὲ οἵ τε ἀμφὶ Μαρτῖνον τῇ ἐς τὴν
διάβασιν ὀκνήσει ἐχρῶντο καὶ οἱ ἀμφὶ τὸν
Ἰωάννην τὰς Ναρσοῦ ἐντολὰς ἔμενον, ἐν τούτῳ
χρόνου δαπανᾶσθαι πολύ τι χρῆμα τῇ πολιορκίᾳ
τετύχηκεν. <milestone unit="section" n="26" />
οἰ δὲ πολιορκούμενοι ἤδη ἐς ἄγαν τῷ
λιμῷ πιεζόμενοι καὶ τοῦ κακοῦ ὑπερβιαζομένου
κυνῶν τε καὶ μυῶν οἱ πλεῖστοι ἐγεύσαντο καὶ
ζῴων ἄλλων ὅσα ἐς βρῶσιν ἀνθρώπου οὔποτε
ἦλθον. <milestone unit="section" n="27" />
οἱ μὲν οὖν βάρβαροι πρέσβεις παρὰ
Μουνδίλαν πέμψαντες ἐνδοῦναι σφίσι τὴν πόλιν
<pb id="v.4.p.52" />
ἐκέλευον, ἐφ̓ ᾧ ἀπαθεῖς αὐτός τε καὶ οἱ στρατιῶται
κακῶν μείνωσιν. <milestone unit="section" n="28" />
ὁ δὲ ταῦτα ὡμολόγησε
πράξειν, ἢν ἐκεῖνοι ὑπέρ τε αὐτῶν τὰ πιστὰ
δώσουσι καὶ ὡς οὐδὲν ἄχαρι ἐς τῶν οἰκητόρων
τινὰ δράσουσιν. <milestone unit="section" n="29" />
ὡς δὲ οἱ πολέμιοι Μουνδίλᾳ τε
καὶ τοῖς στρατιώταις τὰ πιστὰ ἔδοσαν, θυμῷ τε
πολλῷ ἐς Λιγούρους ἐχόμενοι ἅπαντας ἀπολοῦντες
ἔνδηλοι ἦσαν, συγκαλέσας Μουνδίλας τοὺς
στρατιώτας ἅπαντας ἔλεξε τοιάδε:
<milestone unit="section" n="30" />
<q direct="unspecified">Εἴ τινες καὶ ἄλλοι πώποτε, παρὸν αἰσχρῶς
βιῶναι, οἱ δὲ μᾶλλον εὐκλεῶς ἀποθανεῖν εἵλοντο
σωτηρίας τῆς παραυτίκα τὴν εὐπρεπῆ τοῦ βίου
καταστροφὴν ἀλλαξάμενοι, τοιούτους δή τινας ἐν
τῷ παρόντι βουλοίμην ἂν καὶ ὑμᾶς εἶναι καὶ μὴ
τῷ φιλοψύχῳ τὸν μετὰ τῆς αἰσχύνης βίον διώκειν,
καὶ ταῦτα ἀπὸ τῆς Βελισαρίου διδασκαλίας, ἧς
ἐκ παλαιοῦ μετασχοῦσιν ὑμῖν μὴ οὐχὶ γενναίοις
τε καὶ λίαν εὐτόλμοις εἶναι οὐχ ὅσιον. <milestone unit="section" n="31" />
τοῖς μὲν
γὰρ εἰς φῶς ἥκουσι μία τις ἅπασι προέρχεται
τύχη, τοῖς καθήκουσι τεθνήξεσθαι χρόνοις: τρόπῳ
δὲ τῆς τελευτῆς ἄνθρωποι ἀλλήλων ὡς τὰ πολλὰ
διαλλάσσουσι. <milestone unit="section" n="32" />
διαφέρει δέ, ὅτι ἄνανδροι μέν, ὡς
τὸ εἰκός, ἅπαντες ὕβριν τε καὶ γέλωτα ὀφείλοντες
τοῖς ἐχθροῖς πρότερον, εἶτα τοῖς ἄνωθεν διωρισμένοις
καιροῖς οὐδὲν ἧσσον ἀναπιμπλᾶσι τὴν
πεπρωμένην, γενναίοις δὲ ἀνδράσι ξύν τε τῇ ἀρετῇ
καὶ δόξης ἀγαθῆς περιουσίᾳ τοῦτο ξυμβαίνει
πάσχειν. <milestone unit="section" n="33" />
ἄνευ δὲ τούτων εἰ μὲν ἀνθρώπους
τούσδε ξυνδιασώζουσιν ἡμῖν δουλεύειν τοῖς βαρβάροις
<pb id="v.4.p.54" />
παρῆν, ἔφερεν ἂν τοῦτο γοῦν τινα τῆς
αἰσχρᾶς ταύτης ἡμῖν σωτηρίας συγγνώμην. <milestone unit="section" n="34" />
ἢν
δέ γε Ῥωμαίους τοσούτους τὸ πλῆθος ἐπιδεῖν
ἀνάγκη ταῖς τῶν πολεμίων διαφθειρομένους
χερσίν, ὅτου τις ἂν εἴποι τοῦτο θανάτου
πικρότερον ἔσται. <milestone unit="section" n="35" />
οὐ γὰρ ἄλλο οὐδὲν ἢ τοῖς
βαρβάροις ξυγκατεργάζεσθαι τὸ δεινὸν δόξαιμεν.
ἕως οὖν ἔτι ἐσμὲν ἡμῶν αὐτῶν κύριοι ἀρετῇ τὴν
ἀνάγκην κοσμήσασθαι, εὔδοξον τὴν προσπεσοῦσαν
θώμεθα τύχην. <milestone unit="section" n="36" />
φημὶ δὲ χρῆναι ὡς
ἄριστα ἐξοπλισαμένους ἡμᾶς ἅπαντας ἐπὶ τοὺς
πολεμίους οὐ προσδεχομένους χωρεῖν. <milestone unit="section" n="37" />
δυοῖν γὰρ
ἡμῖν περιέσται θάτερον: ἢ τὴν τύχην ἐφ̓ ἡμῖν
εἰργάσθαι τι κρεῖσσον ἐλπίδος ἢ τελευτῆς
τετυχηκότας εὐδαίμονος εὐκλεῶς μάλιστα τῶν
παρόντων ἀπηλλάχθαι κακῶν.</q>
<milestone unit="section" n="38" />
Μουνδίλας μὲν τοσαῦτα εἶπε, τῶν δὲ στρατιωτῶν
ὑποστῆναι τὸν κίνδυνον οὐδεὶς ἤθελεν,
ἀλλ̓ ἐφ̓ οἷς παρεκάλουν οἱ πολέμιοι σφᾶς τε
αὐτοὺς καὶ τὴν πόλιν ἐνέδοσαν. <milestone unit="section" n="39" />
καὶ αὐτοὺς μὲν
οἱ βάρβαροι οὐδὲν ἄχαρι ἐργασάμενοι ἐν φυλακῇ
ξὺν Μουνδίλᾳ εἶχον, τὴν δὲ πόλιν ἐς ἔδαφος
καθεῖλον, ἄνδρας μὲν κτείναντες ἡβηδὸν ἅπαντας
οὐχ ἧσσον ἢ μυριάδας τριάκοντα, γυναῖκας δὲ ἐν
ἀνδραπόδων ποιησάμενοι λόγῳ, αἷς δὴ Βουργουζίωνας
δεδώρηνται χάριν αὐτοῖς τῆς ξυμμαχίας
ἐκτίνοντες. <milestone unit="section" n="40" />
Ῥεπάρατον δὲ εὑρόντες τὸν τῆς
<pb id="v.4.p.56" />
αὐλῆς ἔπαρχον, ἔκοψάν τε κατὰ βραχὺ καὶ
αὐτοῦ τὰ κρέα τοῖς κυσὶν ἔρριψαν. <milestone unit="section" n="41" />
Βηργεντῖνος
δὲ ῾καὶ γὰρ ἐντὸς ὢν Μεδιολάνου ἔτυχἐ διὰ τε
Βενετίων καὶ τῶν ταύτῃ ἐθνῶν ξὺν τοῖς ἑπομένοις
ἐς Δαλματίαν κομίζεται. καὶ παρὰ βασιλέα
ἐνθένδε ἦλθε, πάθος ἀγγέλλων μέγα τοῦτο ὃ
Ῥωμαίοις ξυνέπεσε γενέσθαι. <milestone unit="section" n="42" />
καὶ ἀπ̓ αὐτοῦ οἱ
Γότθοι πόλεις τε τὰς ἄλλας ὁμολογίᾳ εἷλον αἳ
Ῥωμαίων ἔτυχον φρουρὰς ἔχουσαι, καὶ Λιγουρίας
αὖθις ὅλης ἐκράτησαν. Μαρτῖνος δὲ καὶ Οὐλίαρις
ξὺν τῷ στρατῷ ἐπὶ Ῥώμης ἀνέστρεφον.
</p></div2>

<div2 type="chapter" n="22" org="uniform" sample="complete"><p><milestone unit="section" n="1" />Ταῦτα μὲν δὴ ὧδέ πη ἔσχε. Βελισάριος δὲ
οὔπω τι πεπυσμένος τῶν ἐν Λιγουρίᾳ ξυμπεπτωκότων,
ἐπειδὴ ὁ χειμὼν ἐτελεύτα ἤδη, τῷ παντὶ
στρατῷ ἐς Πικηνὸν ᾔει. <milestone unit="section" n="2" />
τά τε ἀμφὶ Μεδιολάνῳ
τετυχηκότα ἐν ταύτῃ δὴ τῇ πορείᾳ μαθὼν ἐν
μεγάλῳ ἐποιήσατο πένθει. <milestone unit="section" n="3" />
καὶ Οὐλίαριν μὲν ἐς
ὄψιν οἱ ἐλθεῖν οὐκέτι τὸ λοιπὸν εἴασεν, ἅπαντα δὲ
τὰ ξυμπεσόντα βασιλεῖ ἔγραψε. <milestone unit="section" n="4" />
βασιλεὺς δὲ
τούτων μὲν ἕνεκα δεινόν τι εἰργάσατο οὐδένα, τὴν
δὲ Βελισαρίου τε καὶ Ναρσοῦ διαφορὰν ἀκούσας
Ναρσῆν τε αὐτίκα μεταπεμψάμενος αὐτοκράτορα
παντὸς τοῦ πολέμου Βελισάριον κατεστήσατο.
<milestone unit="section" n="5" />
ὧδε μὲν ἐς Βυζάντιον Ναρσῆς ἐπανῆκε, τῶν
στρατιωτῶν ὀλίγους τινὰς ἄγων. Ἔρουλοι δὲ
μένειν ἐν Ἰταλίᾳ Ναρσοῦ ἐνθένδε ἀναχωροῦντος
οὐκέτι ἠξίουν, καίτοι Βελισαρίου πολλὰ ὑποσχομένου
<pb id="v.4.p.58" />
σφίσι πρός τε αὐτοῦ καὶ βασιλέως ἀγαθὰ
μένουσιν ἔσεσθαι, ἀλλὰ συσκευασάμενοι ἅπαντες
τὰ μὲν πρῶτα ἐπὶ Λιγουρίας ἀπεχώρησαν. <milestone unit="section" n="6" />
οὗ
δὴ ἐντυχόντες τῷ Οὐραΐα στρατῷ, ἀνδράποδά τε
καὶ ἄλλα ζῷα ὅσα ἐπῆγον τοῖς πολεμίοις
ἀπέδοντο, καὶ χρήματα πολλὰ κεκομισμένοι
ἀπώμοσαν, μήποτε Γότθοις ἀντιτάξεσθαι ἢ εἰς
χεῖρας ἰέναι. <milestone unit="section" n="7" />
οὕτω τε εἰρηναίαν τὴν ἀναχώρησιν
ποιησάμενοι ἐς τὰ ἐπὶ Βενετίας χωρία ἦλθον.
ἐνταῦθα αὐτοῖς Βιταλίῳ ξυγγενομένοις τῶν ἐς
βασιλέα Ἰουστινιανὸν ἡμαρτημένων μετέμελεν.
<milestone unit="section" n="8" />
ἀφοσιούμενοί τε τὸ ἔγκλημα Οὐίσανδον μὲν τῶν
ἀρχόντων ἕνα ξὺν τοῖς ἑπομένοις αὐτοῦ εἴασαν, οἱ
δὲ λοιποὶ ἐς Βυζάντιον ἀπεκομίσθησαν ἅπαντες,
Ἀλουίθ τε ἡγουμένου σφίσι καὶ Φιλιμούθ, ὅσπερ
Φανιθέου τετελευτηκότος ἐν Καισήνῃ τὴν ἀρχὴν ἔσχεν.
<milestone unit="section" n="9" />
Οὐίττιγις δὲ καὶ οἱ ξὺν αὐτῷ Γότθοι Βελισάριον
ἅμα ἦρι ἀρχομένῳ ἐπὶ σφᾶς τε καὶ Ῥάβενναν
ἥξειν ἀκούοντες ἐν δείματι μεγάλῳ καθίσταντο
καὶ τὰ παρόντα σφίσιν ἐν βουλῇ ἐποιοῦντο: καὶ
αὐτοῖς πολλὰ βουλευσαμένοις ῾οὐ γὰρ ἀξιόμαχοι
τοῖς πολεμίοις κατὰ μόνας ᾤοντο εἶναἰ ἔδοξεν
ἄλλων τινῶν βαρβάρων ἐπικουρίαν ἐπάγεσθαι.
<milestone unit="section" n="10" />
Γερμανῶν μὲν οὖν τοῦ τε δολεροῦ καὶ ἀπίστου
ἤδη ἐν πείρᾳ γεγενημένοι ἀπέσχοντο, ἀγαπῶντες,
ἢν μὴ καὶ αὐτοὶ ξὺν Βελισαρίῳ ἐπὶ σφᾶς ἴωσιν,
<milestone unit="section" n="11" />
ἀλλ̓ ἀμφοτέροις ἐκποδὼν στήσωνται. ἐς δὲ
Λαγγοβαρδῶν τὸν ἄρχοντα Οὐάκην πρέσβεις
<pb id="v.4.p.60" />
ἔπεμψαν, χρήματά τε μεγάλα προτεινόμενοι καὶ
ἐς τὴν ὁμαιχμίαν παρακαλοῦντες. <milestone unit="section" n="12" />
οἳ δή, ἐπεὶ
βασιλεῖ φίλον τε καὶ ξύμμαχον τὸν Οὐάκην
ἔγνωσαν εἶναι, ἄπρακτοι ἀνεχώρησαν. <milestone unit="section" n="13" />
Οὐίττιγις
τοίνυν τοῖς παροῦσιν, ὡς τὸ εἰκός, ἀπορούμενος
τῶν πρεσβυτέρων ἀεὶ ξυνεκάλει πολλούς. παῤ
ὧν δὴ συχνὰ ἐπυνθάνετο ὅ τί ποτέ οἱ βουλευομένῳ
τε καὶ πράσσοντι ἄμεινον τὰ πράγματα ἕξει.
<milestone unit="section" n="14" />
γνῶμαι οὖν πολλαὶ πρὸς τῶν ἐς τὴν βουλὴν
ξυνιόντων ἐλέγοντο, αἱ μὲν ἐπιτηδείως τοῖς
παροῦσιν οὐδαμῆ ἔχουσαι, αἱ δέ τι καὶ λόγου
ἄξιον φέρουσαι. <milestone unit="section" n="15" />
ἐν αἷς καὶ τόδε ἐς τὸν λόγον
ἦλθεν, ὡς οὐ πρότερόν ποτε Ῥωμαίων βασιλεὺς
τοῖς ἐν τῇ ἑσπερίᾳ βαρβάροις πολεμεῖν ἴσχυσε,
πλήν γε δὴ ὅτε αἱ σπονδαὶ ἐς Πέρσας γεγένηνται.
<milestone unit="section" n="16" />
τούς τε γὰρ Βανδίλους καὶ Μαυρουσίους τηνικαῦτα
ἀπολωλέναι καὶ Γότθοις τὰ παρόντα ξυμπεπτωκέναι.
ὥστε, ἤν τις καὶ νῦν Ἰουστινιανῷ
αὐτοκράτορι τὸν Μήδων βασιλέα ξυγκρούῃ, οὐ
μήποτε Ῥωμαῖοι, τούτου δὴ ἐκπεπολεμωμένου
σφίσι τοῦ ἔθνους, πόλεμον ἄλλον διενεγκεῖν πρὸς
οὐδένας ἀνθρώπων τὸ λοιπὸν ἕξουσι. <milestone unit="section" n="17" />
ταῦτα
Οὐιττίγιδί τε αὐτῷ ἤρεσε καὶ Γότθοις τοῖς ἄλλοις.
Ἔδοξεν οὖν πρέσβεις παρὰ τὸν Μήδων βασιλέα
Χοσρόην στέλλεσθαι, οὐ Γότθους μέντοι, ὅπως
μὴ κατάδηλοι αὐτόθεν γινόμενοι ξυγχέωσι τὰ
πρασσόμενα, ἀλλὰ Ῥωμαίους, οἵπερ αὐτὸν
<pb id="v.4.p.62" />
Ἰουστινιανῷ βασιλεῖ πολέμιον καταστήσουσι.
<milestone unit="section" n="18" />
διὸ δὴ τῶν ἐν Λιγούροις ἱερέων δύο χρήμασι
πολλοῖς ἐς ταύτην ἀναπείθουσι τὴν ὑπουργίαν.
<milestone unit="section" n="19" />
ὧν ἅτερος μέν, ὅσπερ ἀξιώτερος ἔδοξεν εἶναι,
ἐπισκόπου δόκησίν τε καὶ ὄνομα περιβεβλημένος,
οὐδὲν αὐτῷ προσῆκον, ἐς τὴν πρεσβείαν καθίστατο,
ὁ δὲ ἕτερος αὐτῷ ὑπηρετῶν εἵπετο.
<milestone unit="section" n="20" />
γράμματά τε αὐτοῖς ἐγχειρίσας πρὸς Χοσρόην
γεγραμμένα Οὐίττιγις ἔπεμψεν. οἷς δὴ Χοσρόης
ἠγμένος ἀνήκεστα ἐν σπονδαῖς ἔργα Ῥωμαίους
εἰργάσατο, ὥσπερ μοι ἐν τοῖς ἔμπροσθεν λόγοις
ἐρρήθη. <milestone unit="section" n="21" />
ταῦτα δὲ ἐπεὶ Ἰουστινιανὸς βασιλεὺς
Χοσρόην τε καὶ Πέρσας βουλεύεσθαι ἤκουσε,
καταλύειν μὲν τὸν ἐν τῇ ἑσπερίᾳ πόλεμον ὡς
τάχιστα ἔγνω, Βελισάριον δὲ μεταπέμψασθαι
ἐφ̓ ᾧ ἐπὶ Πέρσας στρατεύσειε. <milestone unit="section" n="22" />
τοὺς μὲν οὖν
Οὐιττίγιδος πρέσβεις ῾ἔτι γὰρ ὄντες ἐν Βυζαντίῳ
ἐτύγχανον̓ αὐτίκα δὴ ἀπεπέμψατο, ἄνδρας παῤ
αὐτοῦ ἐπὶ Ῥαβέννης σταλήσεσθαι ὑποσχόμενος,
οἵπερ ἐς Γότθους τὰς σπονδὰς θήσονται ὅπη ἂν
ἑκατέροις ξυνοίσειν μέλλῃ. <milestone unit="section" n="23" />
τούτους δὲ τοὺς
πρέσβεις οὐ πρότερον μεθῆκε Βελισάριος τοῖς
πολεμίοις ἕως καὶ αὐτοὶ τοὺς ἀμφὶ Ἀθανάσιόν τε
καὶ Πέτρον ἀφῆκαν. <milestone unit="section" n="24" />
οὓς δὴ ἐς Βυζάντιον ἀφικομένους
γερῶν βασιλεὺς τῶν μεγίστων ἠξίωσεν,
Ἀθανάσιον μὲν ὕπαρχον τῶν ἐν Ἰταλίᾳ πραιτωρίων
καταστησάμενος, Πέτρῳ δὲ τὴν τοῦ
μαγίστρου καλουμένου ἀρχὴν παρασχόμενος.
<pb id="v.4.p.64" />
<milestone unit="section" n="25" />
καὶ ὁ χειμὼν ἔληγε καὶ τέταρτον ἔτος ἐτελεύτα
τῷ πολέμῳ τῷδε, ὃν Προκόπιος ξυνέγραψε.
</p></div2>

<div2 type="chapter" n="23" org="uniform" sample="complete"><p><milestone unit="section" n="1" />Βελισάριος δὲ Αὔξιμόν τε καὶ Φισούλαν ἐξελεῖν
πρότερον ἤθελε, οὕτω τε ἐπί τε Οὐίττιγιν
καὶ Ῥάβενναν ἰέναι, οὐδενὸς ἔτι τῶν πολεμίων
οὔτε σφίσιν ἐμποδὼν ἵστασθαι δυναμένου, οὔτε
τὰ ὄπισθε κακουργεῖν ἔχοντος. <milestone unit="section" n="2" />
Κυπριανὸν μὲν
οὖν καὶ Ἰουστῖνον ξὺν τοῖς ἑπομένοις καὶ Ἰσαύρων
τισὶν ἐς Φισούλαν ἔπεμψε, καὶ πεντακοσίους
πεζοὺς ἐκ καταλόγου οὗ Δημήτριος ἦρχεν, οἳ δὴ
τοὺς ἐκείνῃ βαρβάρους ἀμφὶ τὸ φρούριον στρατοπεδευσάμενοι
ἐπολιόρκουν. <milestone unit="section" n="3" />
Μαρτῖνον δὲ καὶ
Ἰωάννην ξὺν τοῖς ἑπομένοις καὶ στρατεύματι
ἄλλῳ οὗπερ Ἰωάννης ἡγεῖτο ὃν καὶ Φαγᾶν
ἐκάλουν, ἀμφὶ Πάδον ποταμὸν ἔστελλεν. <milestone unit="section" n="4" />
οὓς δὴ
φροντίδα ἔχειν ἐκέλευεν ὅπως μὴ Οὐραΐας τε καὶ
οἱ ξὺν αὐτῷ ἐκ Μεδιολάνου ἐπὶ σφᾶς ἴωσιν, ἢν δὲ
τῶν πολεμίων τὴν ἔφοδον ἀποκρούεσθαι οὐχ οἷοί
τε ὦσιν, ὄπισθεν αὐτοὺς λάθρα ἐπισπομένους
κατὰ νώτου ἰέναι. <milestone unit="section" n="5" />
καὶ οἱ μὲν πόλιν Δορθῶνα
πρὸς τῷ ποταμῷ ἀτείχιστον οὖσαν καταλαβόντες,
αὐτοῦ τε ἐνστρατοπεδευσάμενοι ἔμενον, αὐτὸς δὲ
ἐς Αὔξιμον πόλιν χιλίους τε καὶ μυρίους ἔχων
ἀφίκετο. <milestone unit="section" n="6" />
Αὔξιμος δὲ αὕτη πρώτη μὲν τῶν ἐν
Πικηνοῖς πόλεών ἐστιν, ἣν δὴ μητρόπολιν καλεῖν
νενομίκασι Ῥωμαῖοι. ἀπέχει δὲ ἀκτῆς μὲν
κόλπου τοῦ Ἰονίου σταδίους τέσσαράς τε καὶ
<pb id="v.4.p.66" />
ὀγδοήκοντα μάλιστα, Ῥαβέννης δὲ πόλεως ὁδὸν
τριῶν ἡμερῶν καὶ σταδίους ὀγδοήκοντα. <milestone unit="section" n="7" />
κεῖται
δὲ ἐπὶ λόφου τινὸς ὑψηλοῦ, εἴσοδον ἐν τῷ ὁμαλεῖ
οὐδαμῆ ἔχουσα, καὶ ἀπ̓ αὐτοῦ ἀπρόσοδος τοῖς
πολεμίοις παντάπασιν οὖσα. <milestone unit="section" n="8" />
ἐνταῦθα Γότθων
εἴ τι δόκιμον ἦν, Οὐίττιγις ἐς τὴν φρουρὰν
κατεστήσατο, τεκμαιρόμενος ὅτι Ῥωμαῖοι, εἰ μὴ
ταύτην ἐξέλωσι πρότερον, ἐπὶ Ῥάβενναν οὔποτε
στρατεύειν τολμήσωσιν.
<milestone unit="section" n="9" />
Ἐπειδὴ δὲ ὁ Ῥωμαίων στρατὸς ἐς Αὔξιμον
ἦλθεν, ἐκέλευε Βελισάριος παρὰ τοῦ λόφου τὰ
ἔσχατα πάντας στρατοπεδεύεσθαι κύκλῳ. <milestone unit="section" n="10" />
καὶ
οἱ μὲν κατὰ συμμορίας γενόμενοι καλύβας ἄλλος
ἄλλῃ τοῦ χωρίου ἐπήγνυντο, κατιδόντες δὲ αὐτοὺς
οἱ Γότθοι μακράν που ἀπολελειμμένους ἀλλήλων
καὶ σφίσιν αὐτοῖς ἐπιβοηθεῖν ἅτε ἐν μεγάλῳ
πεδίῳ οὐκ εὐπετῶς ἔχοντας, ἐκ τοῦ αἰφνιδίου
ἀμφὶ δείλην ὀψίαν χωροῦσιν ἐπὶ τοὺς πολεμίους,
ἐς τὰ πρὸς ἕω τῆς πόλεως, ᾗ Βελισάριος
στρατόπεδον ἔτι ποιούμενος ξύν τε δορυφόροις
καὶ ὑπασπισταῖς τοῖς αὐτοῦ ἔτυχεν. <milestone unit="section" n="11" />
οἱ δὲ
ἀράμενοι τὰ ὅπλα ἐκ τῶν παρόντων τοὺς
ἐπιόντας ἠμύνοντο, ῥᾷστά τε αὐτοὺς ἀρετῇ
ὠσάμενοι ἔτρεψαν, καὶ φεύγουσιν ἐπισπόμενοι
κατὰ μέσον τοῦ λόφου ἐγίνοντο. <milestone unit="section" n="12" />
ἔνθα οἱ βάρβαροι
ἐπιστραφέντες καὶ χωρίου ἰσχύϊ πιστεύοντες
ἀντίοι τοῖς διώκουσιν ἔστησαν, συχνούς τε
αὐτῶν ἅτε κατὰ κορυφὴν βάλλοντες ἔκτειναν, ἕως
νὺξ ἐπιλαβοῦσα ἐκώλυσεν. οὕτω τε διαλυθέντες
ἑκάτεροι τὴν νύκτα ἐκείνην ηὐλίσαντο. <milestone unit="section" n="13" />
ἔτυχον
<pb id="v.4.p.68" />
δὲ τῇ προτεραίᾳ τοῦ ἔργου τούτου Γότθων τινὲς
ὄρθρου βαθέος τροφῶν ξυγκομιδῆς ἕνεκα ἐς τὰ
ἐκείνῃ σταλέντες χωρία. <milestone unit="section" n="14" />
οἳ δὴ οὐδὲν ἀμφὶ τῶν
πολεμίων τῇ παρουσίᾳ πυθόμενοι ἐς νύκτα
ἐπανῆκον. ἄφνω τε τὰ Ῥωμαίων πυρὰ κατιδόντες
ἐν θαύματί τε καὶ δέει μεγάλῳ ἐγένοντο.
<milestone unit="section" n="15" />
καὶ αὐτῶν πολλοὶ μὲν τὸν κίνδυνον ὑποστῆναι
τολμήσαντες καὶ λαθόντες τοὺς πολεμίους ἐς
Αὔξιμον ἐσῆλθον. ὅσοι δὲ κατορρωδήσαντες ἐν
τῷ παραυτίκα ἐς ὕλας τινὰς σφᾶς αὐτοὺς ἔκρυψαν,
ἐφ̓ ᾧ ἐπὶ Ῥαβέννης χωρήσουσιν, οὗτοι δὴ οὐ
πολλῷ ὕστερον ὑπὸ τοῖς ἐναντίοις γενόμενοι
διεφθάρησαν. <milestone unit="section" n="16" />
Βελισάριος δὲ κατιδὼν τὴν Αὔξιμον
ἰσχυροτάτην ἐν τῷ ἀσφαλεῖ οὖσαν, παντελῶς τέ
οἱ ἀμήχανα εἶναι προσβολὴν τῷ περιβόλῳ
ποιήσασθαι, βίᾳ μὲν τὸ χωρίον ἑλεῖν οὐκ ἄν
ποτε ᾤετο, πολιορκίᾳ δὲ ἀκριβεῖ ἔς τε ἀπορίαν
τῶν ἀναγκαίων καταστήσεσθαι τοὺς πολεμίους
ἐλπίδα εἶχε καὶ τῷ χρόνῳ ὑποχειρίους ποιήσασθαι.
<milestone unit="section" n="17" />
Τοῦ δὲ περιβόλου οὐ μακρὰν ἄποθεν πόαν τινὰ
πολλὴν ἡ γῆ ἀνιεῖσα ξυμβολῆς ἀφορμὴν ἐς
ἡμέραν ἑκάστην Ῥωμαίοις τε καὶ Γότθοις ἔφερε.
<milestone unit="section" n="18" />
ταύτην γὰρ ἀποτεμνομένους ἀεὶ τῶν ἵππων ἕνεκα
τοὺς ἐναντίους ὁρῶντες Ῥωμαῖοι ἔν τε τῷ λόφῳ
δρόμῳ πολλῷ ἀνιόντες ἐγίνοντο καὶ τοῖς πολεμίοις
ἐς χεῖρας ἰόντες ἔργα τε ἀρετῆς ἄξια ἐνδεικνύμενοι,
φέρεσθαι τὴν πόαν οὐδαμῆ εἴων, πολλούς τε ἀεὶ
τῶν ἐναντίων ἐν τῷ χώρῳ τούτῳ διέφθειρον. <milestone unit="section" n="19" />
οἱ
δὲ βάρβαροι ἀρετῇ τῶν πολεμίων ἡσσώμενοι
<pb id="v.4.p.70" />
ἐπενόουν τάδε. τῶν ἁμαξῶν τοὺς τροχοὺς ξὺν
μόνοις τοῖς ἄξοσιν ἀφελόμενοι ἐν παρασκευῇ
εἶχον, τέμνειν τε τὴν πόαν ἀρξάμενοι, ἐπειδὴ
ἀνιόντας ἤδη ἐς τοῦ λόφου τὰ μέσα τοὺς
Ῥωμαίους εἶδον, τοὺς τροχοὺς ἀφῆκαν κατὰ
κορυφὴν ἐπ̓ αὐτοὺς φέρεσθαι. <milestone unit="section" n="20" />
τύχῃ δέ τινι τούτους
ξυνέπεσε τοὺς τροχοὺς ἄχρι ἐς τὸ ὁμαλὲς
ἀνθρώπου οὐδενὸς ἁψαμένους ἐλθεῖν. ταύτης τε
τῆς πείρας ἀποτυχόντες οἱ βάρβαροι, τότε μὲν
φεύγοντες ἐντὸς τοῦ περιβόλου ἐγένοντο, ἔπειτα
δὲ ἐποίουν τάδε. <milestone unit="section" n="21" />
τὰς φάραγγας, αἳ τοῦ περιβόλου
εἰσὶν ἄγχιστα, ἐνέδραις τῶν ἐν σφίσι δοκίμων
ἀνδρῶν προλοχίσαντες ὀλίγοι τοῖς πολεμίοις ἀμφὶ
τὴν πόαν ἐφαίνοντο, ἡνίκα τε ἡ μάχη ἐν χερσὶ
γένοιτο, ἐκπηδῶντες ἐκ τῶν ἐνεδρῶν οἱ κρυπτόμενοι,
πλήθει τε τοὺς ἐναντίους παρὰ πολὺ
ὑπεραίροντες καὶ αὐτοὺς τῷ μὴ προαισθέσθαι
ἐκπλήσσοντες πλείστους μὲν ἔκτεινον, τοὺς δὲ
λοιποὺς ἀεὶ ἐς φυγὴν ἔτρεπον. <milestone unit="section" n="22" />
Ῥωμαίων δὲ ὅσοι
ἐν τοῖς στρατοπέδοις εἱστήκεσαν ἔβλεπον μὲν ἐκ
τῶν ἐνεδρῶν ὑπεξανισταμένους τοὺς πολεμίους,
κραυγῇ δὲ πολλῇ τοὺς ἑταίρους ἀνακαλοῦντες
οὐδὲν ἤνυον, ἐπεὶ οἱ μαχόμενοι τῆς ἐκείνων βοῆς
ἥκιστα ἤκουον, μήκει τε τοῦ λόφου ἐπὶ πλεῖστον
αὐτῶν διειργόμενοι καὶ τῶν βαρβάρων ἀεὶ
ἐξεπίτηδες σφίσιν ἀντιπαταγούντων τοῖς ὅπλοις.
<milestone unit="section" n="23" />
Βελισαρίῳ δὲ τοῖς παροῦσιν ἀπορουμένῳ Προκόπιος,
ὃς τάδε ξυνέγραψε, προσελθὼν εἶπεν: <q direct="unspecified">Οἱ
<pb id="v.4.p.72" />
ταῖς σάλπιγξιν, ὦ στρατηγέ, τὸ παλαιὸν ἐν τῷ
Ῥωμαίων στρατῷ χρώμενοι νόμους τινὰς ἠπίσταντο
δύο, ὧν ἅτερος μὲν ἐγκελευομένῳ τε ἐπὶ
πλεῖστον ἐῴκει καὶ τοὺς στρατιώτας ἐς μάχην
ὁρμῶντι, ὁ δὲ ἄλλος ἐπὶ τὸ στρατόπεδον ἀνεκάλει
τοὺς μαχομένους, ἡνίκα ταῦτα ἐδόκει τῷ στρατηγῷ
ὡς ἄριστα ἔχειν. <milestone unit="section" n="24" />
ταύτῃ τε ἀεὶ οἱ μὲν στρατηγοὶ
τὰ καθήκοντα τοῖς στρατιώταις ἐκέλευον, ἐκεῖνοι
δὲ τὰ παραγγελλόμενα ἔργα ἐπιτελεῖν ἴσχυον.
<milestone unit="section" n="25" />
κραυγὴ γὰρ ἐν ταῖς ξυμβολαῖς σημῆναί τι σαφὲς
οὐδαμῶς πέφυκε, πατάγου τε, ὡς τὸ εἰκός,
πανταχόσε ἀντικτυποῦντος καὶ τοῦ δέους ἐκπλήσσοντος
τὰς τῶν μαχομένων αἰσθήσεις. <milestone unit="section" n="26" />
ἐπεὶ δὲ
τανῦν ἀμαθίᾳ τε ἡ τοιαύτη τέχνη ἐξώλισθε καὶ
μιᾷ σάλπιγγι ἄμφω δηλῶσαι ἀμήχανον, αὐτὸς
οὕτω τὸ λοιπὸν ποίει. <milestone unit="section" n="27" />
σάλπιγξι μὲν ταῖς
ἱππικαῖς ἐγκελεύου τοῖς στρατιώταις διαμάχεσθαι
τοῖς πολεμίοις, ταῖς δὲ πεζικαῖς ἐπὶ τὴν
ἀναχώρησιν ἀνακάλει τοὺς ἄνδρας. <milestone unit="section" n="28" />
ἑκατέρου
γὰρ αὐτοὺς τοῦ ἤχου μὴ οὐχὶ ξυνεῖναι ἀδύνατον,
ἐπεὶ ὁ μὲν ἐκ βύρσης τε καὶ ξύλου ὑπεράγαν
λεπτοῦ, ὁ δὲ ἐκ παχέος τινὸς χαλκοῦ πρόεισι.</q>
<milestone unit="section" n="29" />
Προκόπιος μὲν τοσαῦτα εἶπε.
Βελισάριος δὲ ἥσθη τε τῇ ὑποθήκῃ καὶ ἅπαν
ξυγκαλέσας τὸ στράτευμα ἔλεξε τοιάδε: <q direct="unspecified">Προθυμίαν
ἐς τόδε ξυμφέρειν τε οἶμαι καὶ πολλοῦ
ἐπαίνου ἀξίαν εἶναι, μέχρις ἂν μετρία τις οὖσα
οὐδὲν τοῖς ἔχουσι προσποιῆται βλάβος. <milestone unit="section" n="30" />
τῷ γὰρ
ὑπερβάλλοντι τὰ ἀγαθὰ πάντα πρὸς τὸ χεῖρον
ἀεὶ τρέπεσθαι εἴωθεν. ὑμεῖς οὖν μὴ τῷ φιλονείκῳ
<pb id="v.4.p.74" />
τὸ λοιπὸν σφάλλεσθε: φεύγειν γὰρ δή που τὸν
κακουργοῦντα οὐδεμία αἰσχύνη. <milestone unit="section" n="31" />
ἀλλ̓ ὁ μὲν ἐς
κακὸν προὖπτον ἀνεπισκέπτως ἰὼν καὶ σωθεὶς
ἐνθένδε, ἂν οὕτω τύχῃ, ἄνοιαν ὀφλισκάνει: γενναῖος
δὲ ὃς ἂν ἐν τοῖς ἀναγκαίοις ἀνδραγαθίζηται. <milestone unit="section" n="32" />
οἱ
μὲν οὖν βάρβαροι, ἐπεὶ ἐκ τοῦ εὐθέος ἡμῖν οὐχ
οἷοί τέ εἰσι διαμάχεσθαι, προλοχίζοντες διαφθείρειν
ἡμᾶς ἐγχειροῦσιν. ἡμῖν δὲ τοῦ διαφυγεῖν
τὴν αὐτῶν ἐνέδραν τὸ τὸν κίνδυνον ὑποστῆναι
μεμπτότερον. <milestone unit="section" n="33" />
τοῦ γὰρ ἐνδιδόναι ταῖς τῶν ἐχθρῶι
γνώμαις οὐδὲν αἴσχιον. ἐμοὶ μὲν οὖν ὅπως μὴ
προσπεσεῖσθε ταῖς τῶν πολεμίων ἐνέδραις μελήσει.
<milestone unit="section" n="34" />
ἔργον δ̓ ἂν ὑμέτερον εἴη, ἐπειδὰν σημήνω, ἐς τὴν
ἀναχώρησιν κατὰ τάχος ἰέναι. αὕτη δὲ ὑμῖν ἡ
δήλωσις ἐκ σάλπιγγος, ὦ στρατιῶται, τῆς πεζικῆς
ἔσται.</q> Βελισάριος μὲν τοσαῦτα εἶπεν. <milestone unit="section" n="35" />
οἱ δὲ
στρατιῶται ἀμφὶ τὴν πόαν κατιδόντες τοὺς πολεμίους,
δρόμῳ ἐπ̓ αὐτοὺς ᾔεσαν, τινάς τε αὐτῶν ἐν
τῇ πρώτῃ ὁρμῇ ἔκτεινον. <milestone unit="section" n="36" />
ἐν οἷς ἕνα χρυσοφοροῦντα
τῶν τις Μαυρουσίων ἰδὼν λαβόμενός τε
τῶν ἐν τῇ κεφαλῇ τριχῶν, ὅπως ἀποδύοι, τὸν
νεκρὸν ἐφεῖλκε. <milestone unit="section" n="37" />
Γότθος δέ τις αὐτὸν ἀκοντίῳ
βαλὼν μυώνων τε, οἳ ὄπισθέν εἰσι τῶν κνημῶν,
ἑκατέρων ἐπιτυχών, ἐνέρσει τοῦ ἀκοντίου ἄμφω
τὼ πόδε ξυνέδησεν. <milestone unit="section" n="38" />
ἀλλ̓ οὐδέν τι ἧσσον ὁ
Μαυρούσιος τῶν τριχῶν ἐχόμενος τὸν νεκρὸν
εἷλκεν. ἐν τούτῳ δὲ οἱ μὲν βάρβαροι τὰς ἐνέδρας
<pb id="v.4.p.76" />
ἐκίνουν, Βελισάριος δὲ ἀπὸ τοῦ στρατοπέδου
ὁρῶν τὰ ποιούμενα, ταῖς σάλπιγξι τοὺς πεζοὺς
οἷς τὸ ἔργον τοῦτο ἐπέκειτο ἠχεῖν κατὰ τάχος
ἐκέλευεν. <milestone unit="section" n="39" />
οἵ τε Ῥωμαῖοι αἰσθόμενοι κατὰ βραχὺ
ἤδη ὑπεχώρουν, τὸν Μαυρούσιον ξὺν τῷ ἀκοντίῳ
ἀράμενοι. οἷς δὴ οἱ Γότθοι ἕπεσθαι οὐκέτι
ἐτόλμων, ἀλλ̓ ἄπρακτοι ἀνεχώρησαν.
</p></div2>

<div2 type="chapter" n="24" org="uniform" sample="complete"><p><milestone unit="section" n="1" />Προϊόντος δὲ τοῦ χρόνου καὶ τῆς ἀπορίας οἱ
βάρβαροι τῶν ἐπιτηδείων ἐπὶ μέγα χωρούσης,
ἀνενεγκεῖν ἐς Οὐίττιγιν ἐβουλεύοντο τὰ παρόντα
σφίσι. <milestone unit="section" n="2" />
καὶ ἐπεὶ αὐτῶν οὐδεὶς στέλλεσθαι ἐς
ταύτην δὴ τὴν πρᾶξιν ἐτόλμα ῾λήσειν γὰρ τοὺς
πολιορκοῦντας οὐκ ἄν ποτε ᾤοντὀ, ἐπενόουν
τάδε. <milestone unit="section" n="3" />
ἀσέληνον νύκτα τηρήσαντες καὶ τοὺς
ἄνδρας ἐν παρασκευῇ ποιησάμενοι οὓς δὴ παρὰ
τὸν Οὐίττιγιν πέμπειν διενοοῦντο, γράμματά τε
αὐτοῖς ἐν χερσὶ θέμενοι, ἐπειδὴ πόρρω ἦν τῶν
νυκτῶν, ἐβόων ἅπαντες πολλαχῆ τοῦ περιβόλου
ἐξαίσιον. <milestone unit="section" n="4" />
εἴκασεν ἄν τις ἐς ταραχὴν αὐτοὺς
καταστῆναι λίαν τε σφίσιν ἐγκειμένων τῶν
πολεμίων καὶ παρὰ δόξαν ἁλισκομένης τῆς
πόλεως: <milestone unit="section" n="5" />
οὐκ ἔχοντες δὲ παντάπασι Ῥωμαῖοι
ξυμβαλεῖν τὸ γινόμενον, Βελισαρίου γνώμῃ ἐν
τοῖς στρατοπέδοις ἡσυχῆ ἔμενον, ἔκ τε τῆς
πόλεως ἐπιβουλήν τινα ὑποτοπάσαντες ἔσεσθαι
καὶ στρατὸν ἐκ Ῥαβέννης ἐπιβεβοηθηκότα τοῖς
πολεμίοις ἐπὶ σφᾶς ἥκειν. ἃ δὴ δεδιότες ᾤοντο
ἄμεινον σφίσιν εἶναι ἐν τῷ ἀσφαλεῖ ἡσυχάζουσι
<pb id="v.4.p.78" />
διασώζεσθαι ἢ ἐς προὖπτόν τινα κίνδυνον ἐν
νυκτὶ ἀσελήνῳ χωρεῖν. <milestone unit="section" n="6" />
οὕτω γοῦν οἱ βάρβαροι
λαθόντες τοὺς πολεμίους ἐπὶ Ῥαβέννης τοὺς
ἄνδρας ἔπεμψαν. οἳ οὐδενὸς πολεμίου ἀνδρὸς ἐς
ὄψιν ἐλθόντες παρά τε Οὐίττιγιν τριταῖοι ἀφίκοντο
καὶ τὰ γράμματα ἔδειξαν. <milestone unit="section" n="7" />
ἐδήλου δὲ ἡ
γραφὴ τάδε: <q direct="unspecified">Ἡνίκα ἡμᾶς, ὦ βασιλεῦ, ἐς τὴν ἐν
Αὐξίμῳ φρουρὰν καθίστης, τὰς κλεῖς ἔφησθα
παρακαταθέσθαι ἡμῖν Ῥαβέννης τε αὐτῆς καὶ
τῆς βασιλείας τῆς σῆς. <milestone unit="section" n="8" />
διὸ δὴ ἐπήγγελλες ἡμῖν
παντὶ σθένει φυλάσσεσθαι, ὅπως μὴ τὸ καθ̓
ἡμᾶς μέρος παραδῶμεν τοῖς πολεμίοις τὸ Γότθων
κράτος, ἰσχυρίζου τε δεομένοις ἡμῖν παντὶ τῷ
στρατῷ παρέσεσθαι αὐτεπάγγελτος. <milestone unit="section" n="9" />
ἡμεῖς μὲν
οὖν ἄχρι τοῦδε λιμῷ τε καὶ Βελισαρίῳ μαχόμενοι
πιστοὶ φύλακες τῆς σῆς βασιλείας γεγόναμεν,
σὺ δὲ οὐδὲ ὁπωστιοῦν ἡμῖν βοηθεῖν
ἔγνωκας. <milestone unit="section" n="10" />
λογίζου τοίνυν μή ποτε Αὔξιμον
ἑλόντες Ῥωμαῖοι καὶ τὰς κλεῖς ἀνελόμενοι, ὧν
αὐτὸς ἐνταῦθα κειμένων ὑπερορᾷς, οὐδενὸς τῶν
σῶν ἀποκεκλεισμένοι τὸ λοιπὸν ὦσι.</q> τὰ γράμματα
μὲν τοσαῦτα ἐδήλου.
<milestone unit="section" n="11" />
Ἐπεὶ δὲ αὐτὰ Οὐίττιγις ἀπενεχθέντα εἶδεν, ἐν
μὲν τῷ παραυτίκα τοὺς ἄνδρας πάσῃ τῇ Γότθων
στρατιᾷ βοηθήσειν Αὐξίμῳ ὑποσχόμενος ἀπεπέμψατο,
μετὰ δὲ πολλὰ λογισάμενος ἡσυχίαν
ἦγε. <milestone unit="section" n="12" />
τούς τε γὰρ ἀμφὶ τὸν Ἰωάννην ὑπώπτευε
<pb id="v.4.p.80" />
μὴ κατὰ νώτου σφίσιν ἐπισπόμενοι ἐν ἀμφιβόλῳ
ποιήσωνται, καὶ πολλὴν οἰόμενος ξὺν Βελισαρίῳ
μαχίμων ἀνδρῶν δύναμιν εἶναι ἐς ἀμήχανόν τι
δέος ἐξέπιπτε. <milestone unit="section" n="13" />
μάλιστα δὲ ἁπάντων ὁ λιμὸς
αὐτὸν ξυνετάρασσεν, οὐκ ἔχοντα ὅθεν ἂν τὰ
ἐπιτήδεια τῷ στρατοπέδῳ πορίζηται. <milestone unit="section" n="14" />
οἱ μὲν γὰρ
Ῥωμαῖοι ἅτε θαλασσοκρατοῦντες καὶ τὸ ἐν
Ἀγκῶνι φρούριον ἔχοντες, τὰ ἀναγκαῖα πάντα
ἔκ τε Σικελίας καὶ Καλαβρίας ἐνταῦθα κατατιθέμενοι
ἐς καιρὸν ἐνθένδε εὐπετῶς ἔφερον.
<milestone unit="section" n="15" />
Γότθοις δὲ στρατεύουσιν ἐς Πικηνῶν τὴν χώραν
πόρον οὐδένα τῶν ἐπιτηδείων ἐννοῶν ἔσεσθαι ἐς
ἀμηχανίαν καθίστατο. <milestone unit="section" n="16" />
Οὐιττίγιδος μὲν οὖν τὴν
ὑπόσχεσιν λαθόντες τοὺς πολεμίους ἐς Αὔξιμον
ἤνεγκαν οἱ πρώην ἐς αὐτὸν ἐνθένδε σταλέντες καὶ
βαρβάρους τοὺς ἐνταῦθα κεναῖς ἐλπίσιν ἐπέρρωσαν.
<milestone unit="section" n="17" />
Βελισάριος δὲ ταῦτα πρὸς τῶν αὐτομόλων
ἀκούσας ἔτι μᾶλλον ἐς τὸ ἀκριβὲς φυλακὴν ἐκέλευε
ποιεῖσθαι, ὅπως μή τι συμβαίη καὶ αὖθις τοιοῦτο.
ταῦτα μὲν ἐγίνετο τῇδε.
<milestone unit="section" n="18" />
Οἱ δὲ ἀμφὶ Κυπριανὸν καὶ Ἰουστῖνον Φισούλαν
πολιορκοῦντες τῷ μὲν περιβόλῳ προσβάλλειν ἢ
ἄγχιστά που αὐτοῦ ἰέναι οὐδαμῆ εἶχον: δυσπρόσοδον
γὰρ τοῦτο πανταχόθεν τὸ φρούριον ἦν. τῶν
δὲ βαρβάρων σφίσι συχνὰ ἐπεξιόντων μάχῃ τε
μᾶλλον διακρίνεσθαι πρὸς αὐτοὺς ἐθελόντων ἢ
τῶν ἀναγκαίων τῇ ἀπορίᾳ πιέζεσθαι, ἀγχώμαλοι
μὲν αἱ ξυμβολαὶ τὰ πρῶτα ἐγίνοντο, ἔπειτα δὲ
πλέον ἤδη Ῥωμαῖοι ἔχοντες ἔς τε τὸ τεῖχος τοὺς
<pb id="v.4.p.82" />
πολεμίους κατέκλεισαν καὶ ἀσφαλῶς διεφύλασσον,
<milestone unit="section" n="19" />
ὥστε μηδένα πη ἐνθένδε ἰέναι. οἱ μὲν οὖν
βάρβαροι τῶν τε ἀναγκαίων σπανίζοντες καὶ τοῖς
παροῦσιν ἀπορούμενοι, λαθόντες τοὺς πολεμίους
παρὰ τὸν Οὐίττιγιν ἔπεμπον, βοηθεῖν σφίσιν
αὐτοῖς κατὰ τάχος δεόμενοι, ὡς οὐκέτι πλείω τινὰ
ἀνθέξουσι χρόνον. <milestone unit="section" n="20" />
Οὐίττιγις δὲ Οὐραΐαν ἐκέλευε
ξὺν τῷ ἐν Λιγούροις στρατῷ ἐς Τικινοὺς ἰέναι:
οὕτω γὰρ καὶ αὐτὸς ἰσχυρίζετο πάσῃ τῇ Γότθων
δυνάμει τοῖς πολιορκουμένοις παρέσεσθαι. <milestone unit="section" n="21" />
ὁ δὲ
κατὰ ταῦτα ἐποίει καὶ ἅπαν κινήσας τὸ ξὺν αὐτῷ
στράτευμα ἐς Τικινοὺς ᾔει: Πάδον τε ποταμὸν
διαβάντες ἐγγύς που τοῦ τῶν Ῥωμαίων στρατοπέδου
ἦλθον. <milestone unit="section" n="22" />
οὗ δὴ καὶ αὐτοὶ στρατοπεδευσάμενοι
ἀντεκάθηντο τοῖς πολεμίοις, ἀπέχοντες
αὐτῶν μάλιστα ὅσον σταδίους ἑξήκοντα. χειρῶν
δὲ οὐδέτεροι ἦρχον. <milestone unit="section" n="23" />
τοῖς τε γὰρ Ῥωμαίοις ἔδοξεν
ἀποχρῆν, εἰ τοῖς ἐναντίοις ἐμποδὼν στήσονται,
ὥστε μὴ ἐπὶ τοὺς πολιορκοῦντας πορεύεσθαι, καὶ
οἱ βάρβαροι ἐνταῦθα ὤκνουν διαμάχεσθαι τοῖς
πολεμίοις, λογιζόμενοι ὡς, ἢν ἐν ταύτῃ τῇ
ξυμβολῇ ἀτυχήσωσιν, ἅπαντα Γότθων διαφθεροῦσι
τὰ πράγματα. <milestone unit="section" n="24" />
οὐ γὰρ ἔτι τοῖς ἀμφὶ
τὸν Οὐίττιγιν ἐπιμιγνύμενοι ἀμύνειν τοῖς πολιορκουμένοις
ξὺν αὐτῷ ἕξουσι. τοιαύτῃ μὲν γνώμῃ
ἑκάτεροι ἡσυχίαν ἦγον.
<pb id="v.4.p.84" />
</p></div2>

<div2 type="chapter" n="25" org="uniform" sample="complete"><p><milestone unit="section" n="1" />Ἐν τούτῳ δὲ Φράγγοι κεκακῶσθαι τῷ πολέμῳ
Γότθους τε καὶ Ῥωμαίους ἀκούσαντες καὶ δἰ αὐτὸ
ῥᾷστα ἂν οἰόμενοι Ἰταλίας τὰ πολλὰ σφίσιν
αὐτοῖς προσποιήσασθαι, δεινὰ ἐποιοῦντο, εἰ
πόλεμον μὲν ἕτεροι ἐς τοσόνδε χρόνου διαφέρουσι
μῆκος περὶ χώρας ἀρχῇ οὕτω δὴ αὐτοῖς ἐν
γειτόνων οὔσης, αὐτοὶ δὲ ἡσυχῆ μένοντες ἀμφοτέροις
ἐκποδὼν στήσονται. <milestone unit="section" n="2" />
ὅρκων τοίνυν ἐν τῷ
παραυτίκα καὶ ξυνθηκῶν ἐπιλελησμένοι, αἵπερ
αὐτοῖς ὀλίγῳ πρότερον πρός τε Ῥωμαίους καὶ
Γότθους ἐπεποίηντο ῾ἔστι γὰρ τὸ ἔθνος τοῦτο τὰ
ἐς πίστιν σφαλερώτατον ἀνθρώπων ἁπάντων̓
ἐς μυριάδας δέκα εὐθὺς ξυλλεγέντες, ἡγουμένου
σφίσι Θευδιβέρτου, ἐς Ἰταλίαν ἐστράτευσαν,
ἱππέας μὲν ὀλίγους τινὰς ἀμφὶ τὸν ἡγούμενον
ἔχοντες, <milestone unit="section" n="3" />
οἳ δὴ καὶ μόνοι δόρατα ἔφερον, οἱ λοιποὶ
δὲ πεζοὶ ἅπαντες οὔτε τόξα οὔτε δόρατα ἔχοντες,
ἀλλὰ ξίφος τε καὶ ἀσπίδα φέρων ἕκαστος καὶ
πέλεκυν ἕνα. οὗ δὴ ὁ μὲν σίδηρος ἁδρός τε καὶ
ὀξὺς ἑκατέρωθι ἐς τὰ μάλιστα ἦν, ἡ λαβὴ δὲ τοῦ
ξύλου βραχεῖα ἐς ἄγαν. <milestone unit="section" n="4" />
τοῦτον δὴ τὸν πέλεκυν
ῥίπτοντες ἀεὶ ἐκ σημείου ἑνὸς εἰώθασιν ἐν τῇ
πρώτῃ ὁρμῇ τάς τε ἀσπίδας διαρρηγνύναι τῶν
πολεμίων καὶ αὐτοὺς κτείνειν.
<milestone unit="section" n="5" />
Οὕτω μὲν Φράγγοι τὰς Ἄλπεις ἀμείψαντες
αἳ Γάλλους τε καὶ Ἰταλοὺς διορίζουσιν, ἐν
Λιγούροις ἐγένοντο. <milestone unit="section" n="6" />
Γότθοι δὲ αὐτῶν πρότερον
<pb id="v.4.p.86" />
τῇ ἀγνωμοσύνῃ ἀχθόμενοι, ὅτι δὴ χώραν τε
πολλὴν καὶ χρήματα ὑποσχομένοις μεγάλα
πολλάκις ὑπὲρ ξυμμαχίας προέσθαι τρόπῳ
οὐδενὶ τὴν ὑπόσχεσιν ἐπιτελῆ ποιήσασθαι ἤθελον,
ἐπειδὴ Θευδίβερτον παρεῖναι στρατῷ πολλῷ
ἤκουσαν, ἔχαιρον ταῖς ἐλπίσιν ἐς τὰ μάλιστα
ἐπαιρόμενοι καὶ τῶν πολεμίων ἀμαχητὶ περιέσεσθαι
τὸ λοιπὸν ᾤοντο. <milestone unit="section" n="7" />
οἱ δὲ Γερμανοί, τέως
μὲν ἐν Λιγούροις ἦσαν, οὐδὲν ἐς Γότθους ἄχαρι
ἔπρασσον, ὅπως σφίσι μηδεμία κωλύμη ἐς τοῦ
Πάδου τὴν διάβασιν πρὸς αὐτῶν γένηται. <milestone unit="section" n="8" />
ὡς
δὲ ἵκοντο ἐς Τικινῶν πόλιν, ἵνα δὴ γέφυραν ἐς
τὸν ποταμὸν τοῦτον ἐτεκτήναντο οἱ πάλαι
Ῥωμαῖοι, τά τε ἄλλα ὑπούργουν οἱ ταῦτα
φυλάσσοντες καὶ τὸν Πάδον κατ̓ ἐξουσίαν διαβαίνειν
εἴων. <milestone unit="section" n="9" />
ἐπιλαβόμενοι δὲ τῆς γεφύρας οἱ
Φράγγοι παῖδάς τε καὶ γυναῖκας τῶν Γότθων
οὕσπερ ἐνταῦθα εὗρον ἱέρευόν τε καὶ αὐτῶν τὰ
σώματα ἐς τὸν ποταμὸν ἀκροθίνια τοῦ πολέμου
ἐρρίπτουν. <milestone unit="section" n="10" />
οἱ γὰρ βάρβαροι οὗτοι, Χριστιανοὶ
γεγονότες, τὰ πολλὰ τῆς παλαιᾶς δόξης φυλάσσουσι,
θυσίαις τε χρώμενοι ἀνθρώπων καὶ ἄλλα
οὐχ ὅσια ἱερεύοντες, ταύτῃ τε τὰς μαντείας
ποιούμενοι. <milestone unit="section" n="11" />
κατιδόντες δὲ Γότθοι τὰ ποιούμενα
ἔς τε ἄμαχόν τι δέος κατέστησαν καὶ φυγῇ
ἐχόμενοι ἐντὸς τοῦ περιβόλου ἐγένοντο.
Οἱ μὲν οὖν Γερμανοὶ Πάδον ποταμὸν διαβάντες
ἐς τὸ Γότθων στρατόπεδον ἦλθον, οἱ δὲ Γότθοι
<pb id="v.4.p.88" />
κατ̓ ἀρχὰς μὲν ἄσμενοι ἐθεῶντο κατ̓ ὀλίγους
αὐτοὺς ἐπὶ σφᾶς προσιόντας, ἐπὶ ξυμμαχίᾳ τῇ
σφετέρᾳ τοὺς ἄνδρας ἥκειν οἰόμενοι. <milestone unit="section" n="12" />
ἐπεὶ δὲ
ὅμιλος Γερμανῶν πολὺς ἐπιρρεύσας ἔργου τε
εἴχοντο καὶ τοὺς πελέκυς ἐσακοντίζοντες συχνοὺς
ἤδη ἐσίνοντο, στρέψαντες τὰ νῶτα ἐς φυγὴν
ὥρμηντο, καὶ διὰ τοῦ Ῥωμαίων στρατοπέδου
ἰόντες τὴν ἐπὶ Ῥάβενναν ἔθεον. <milestone unit="section" n="13" />
φεύγοντάς τε
αὐτοὺς ἰδόντες Ῥωμαῖοι Βελισάριον ἐπιβεβοηθηκότα
σφίσιν ᾤοντο ἑλεῖν τὸ τῶν πολεμίων
στρατόπεδον, ἐνθένδε τε αὐτοὺς ἐξελάσαι μάχῃ
νικήσαντα. ᾧ δὴ ξυμμῖξαι βουλόμενοι ἄραντες
τὰ ὅπλα κατὰ τάχος ᾔεσαν. <milestone unit="section" n="14" />
ἐντυχόντες δὲ
παρὰ δόξαν πολεμίων στρατῷ οὔτι ἐθελούσιοι
ἐς χεῖρας ἦλθον, παρὰ πολύ τε ἡσσηθέντες τῇ
μάχῃ ἐς μὲν τὸ στρατόπεδον ἀναστρέφειν οὐκέτι
εἶχον, ἐπὶ Τουσκίαν δὲ ἅπαντες ἔφευγον. <milestone unit="section" n="15" />
ἔν τε
τῷ ἀσφαλεῖ ἤδη γενόμενοι ἅπαντα ἐς Βελισάριον
τὰ ξυμπεσόντα σφίσιν ἀνήνεγκαν.
<milestone unit="section" n="16" />
Φράγγοι δὲ ἀμφοτέρους, ὥσπερ ἐρρήθη, νενικηκότες,
τά τε στρατόπεδα ἑκάτερα ἑλόντες
παντάπασιν ἀνδρῶν ἔρημα, ἐν μὲν τῷ παραυτίκα
τὰ ἐπιτήδεια ἐνταῦθα εὗρον, δἰ ὀλίγου δὲ ἅπαντα
διὰ πολυανθρωπίαν δαπανήσαντες, ἄλλο τι
οὐδὲν ἐν χώρᾳ ἐρήμῳ ἀνθρώπων ὅτι μὴ βόας τε
καὶ τοῦ Πάδου τὸ ὕδωρ προσφέρεσθαι εἶχον.
<milestone unit="section" n="17" />
ταῦτα τὰ κρέα τῇ τοῦ ὕδατος περιουσίᾳ καταπέψαι
οὐχ οἷοί τε ὄντες γαστρός τε ῥύσει καὶ
δυσεντερίας νόσῳ οἱ πλεῖστοι ἡλίσκοντο, ὧν
<pb id="v.4.p.90" />
δὴ ἀπαλλάσσεσθαι ἀπορίᾳ τῶν ἐπιτηδείων ὡς
ἥκιστα ἴσχυον. <milestone unit="section" n="18" />
φασὶ γοῦν τὸ τριτημόριον τοῦ
Φράγγων στρατοῦ τῷ τρόπῳ τούτῳ ἀπολωλέναι.
διὸ δὴ περαιτέρω ἰέναι οὐδαμῆ ἔχοντες αὐτοῦ ἔμενον.
<milestone unit="section" n="19" />
Βελισάριος δὲ Φράγγων τε στρατὸν παρεῖναι
ἀκούσας καὶ τοὺς ἀμφὶ Μαρτῖνόν τε καὶ Ἰωάννην
μάχῃ ἡσσηθέντας φυγεῖν ἐς ἀμηχανίαν κατέστη,
περί τε τῇ πάσῃ στρατιᾷ δείσας καὶ διαφερόντως
περὶ τοῖς ἐν Φισούλῃ πολιορκοῦσιν, ἐπεὶ αὐτῶν
μάλιστα ἐγγυτέρω τούτους δὴ τοὺς βαρβάρους
ἐπύθετο εἶναι. αὐτίκα δὴ πρὸς Θευδίβερτον
ἔγραψε τάδε: <milestone unit="section" n="20" />
<q direct="unspecified">Ἄνδρα μὲν ἀρετῆς μεταποιούμενον
μὴ οὐχὶ ἀψευδεῖν, ἄλλως τε καὶ ἄρχοντα ἐθνῶν
τοσούτων τὸ πλῆθος, οἶμαι, ὦ γενναῖε Θευδίβερτε,
<milestone unit="section" n="21" />
οὐκ εὐπρεπὲς εἶναι. τὸ δὲ καὶ ὅρκους ἀδικοῦντας
ἐν γράμμασι κειμένους περιορᾶν τὰ ξυγκείμενα
οὐδ̓ ἂν τοῖς τῶν ἀνθρώπων ἀτιμοτάτοις ἐπιτηδείως
ἔχοι. ἅπερ αὐτὸς ἔν γε τῷ παρόντι
ἐξαμαρτάνων οἶσθα, καίτοι ὁμολογήσας ἔναγχος
πόλεμον ἡμῖν ἐπὶ Γότθους τόνδε ξυλλήψεσθαι.
<milestone unit="section" n="22" />
νῦν δὲ οὐχ ὅσον ἀμφοτέροις ἐκποδὼν ἕστηκας,
ἀλλὰ καὶ ὅπλα οὕτως ἀνεπισκέπτως ἀράμενος
ἐφ̓ ἡμᾶς ἥκεις. μὴ σύ γε, ὦ βέλτιστε, καὶ
ταῦτα ἐς βασιλέα μέγαν ὑβρίζων, ὃν δή που τὴν
ὕβριν μὴ λίαν ἐν τοῖς μεγίστοις ἀμείψεσθαι οὐκ
εἰκὸς εἴη. <milestone unit="section" n="23" />
κρεῖσσον δὲ τὰ οἰκεῖα ἀσφαλῶς αὐτόν
<pb id="v.4.p.92" />
τινα ἔχειν ἢ τῶν οὐ προσηκόντων μεταποιούμενον
ἐς κίνδυνόν τινα ὑπὲρ τῶν ἀναγκαιοτάτων καθίστασθαι.</q>
<milestone unit="section" n="24" />
ταύτην ἐπεὶ Θευδίβερτος τὴν ἐπιστολὴν
ἀνελέξατο, τοῖς τε παροῦσιν ἀπορούμενος
ἤδη καὶ πρὸς Γερμανῶν κακιζόμενος, ὅτι δὴ ἐξ
οὐδεμιᾶς προφάσεως θνήσκοιεν ἐν χώρᾳ ἐφήμῳ,
ἄρας τοῖς περιοῦσι τῶν Φράγγων ἐπ̓ οἴκου ξὺν
τάχει πολλῷ ἀπεχώρησεν.
</p></div2>

<div2 type="chapter" n="26" org="uniform" sample="complete"><p><milestone unit="section" n="1" />Οὕτω μὲν Θευδίβερτος στρατεύσας ἐς Ἰταλίαν
τὴν ἄφοδον ἐποιήσατο. οἵ τε ἀμφὶ Μαρτῖνον
καὶ Ἰωάννην ἀνέστρεψαν οὐδέν τι ἧσσον, ὅπως
μή τινα οἱ πολέμιοι ἔφοδον ἐπὶ σφῶν τοὺς
πολιορκοῦντας ποιήσονται. <milestone unit="section" n="2" />
Γότθοι δὲ οἱ ἐν
Αὐξίμῳ, Φράγγων μὲν ἀφίξεως πέρι οὐδὲν πεπυσμένοι,
ἀπειρηκότες δὲ πρὸς τὴν ἐκ Ῥαβέννης
ἐλπίδα οὕτω μέλλουσαν, αὖθις μὲν Οὐίττιγιν
διενοοῦντο μαρτύρεσθαι, λαθεῖν δὲ τῶν πολεμίων
τὴν φυλακὴν οὐχ οἷοί τε ὄντες ἐπένθουν. <milestone unit="section" n="3" />
μετὰ
δὲ τῶν τινα Ῥωμαίων, Βέσον γένος Βουρκέντιον
ὄνομα, ὑπὸ Ναρσῇ τεταγμένον τῷ Ἀρμενίῳ, μόνον
ἰδόντες ἐς μέσην ἡμέραν φυλακὴν ἔχοντα, ὡς μή
τις ἐκ τῆς πόλεως ἐπὶ τὴν πόαν ληψόμενος ἴοι,
ἔς τε λόγους αὐτῷ ξυνῆλθον ἐγγυτέρω ἥκοντες
καὶ τὰ πιστὰ δόντες ὡς οὐδὲν ἐς αὐτὸν κακουργήσωσι
ξυγγενέσθαι σφίσιν ἐκέλευον, ἔσεσθαί οἱ
μεγάλα ἐπαγγειλαμένοις παρὰ σφῶν χρήματα.
<pb id="v.4.p.94" />
<milestone unit="section" n="4" />
καὶ ἐπειδὴ ἐν τῷ αὐτῷ ἐγένοντο, ἐδέοντο τοῦ
ἀνθρώπου οἱ βάρβαροι ἐπιστολήν τινα ἐς Ῥάβενναν
διακομίσαι, τάξαντες μέν οἱ ἐν τῷ παραυτίκα
χρυσίον ῥητόν, πλέον δὲ ὑποσχόμενοι δώσειν,
ἐπειδὰν σφίσιν Οὐιττίγιδος γράμματα ἐπανήκοι
φέρων. <milestone unit="section" n="5" />
τοῖς δὲ χρήμασιν ὁ στρατιώτης ἀναπεισθεὶς
ὑπουργήσειν τε ὡμολόγησε ταῦτα καὶ
ἐπιτελῆ ἐποίησε τὴν ὑπόσχεσιν. γράμματα γοῦν
κατασεσημασμένα λαβὼν ἐς Ῥάβενναν κατὰ
τάχος ἀφίκετο. καὶ Οὐιττίγιδι ἐς ὄφιν ἐλθὼν
τὴν ἐπιστολὴν ἐνεχείρισεν. <milestone unit="section" n="6" />
ἐδήλου δὲ τάδε:
<q direct="unspecified">Ὅπη μὲν ἡμῖν τὰ παρόντα ἔχει σαφῶς εἴσεσθε,
πυνθανόμενοι ὅστις ποτὲ ὁ τῆς ἐπιστολῆς παραπομπὸς
εἴη. <milestone unit="section" n="7" />
Γότθῳ γὰρ ἀνδρὶ ἔξω γενέσθαι
τοῦ περιβόλου ἀμήχανά ἐστι. τῶν δὲ βρωμάτων
ἡμῖν τὸ εὐπορώτατον ἡ παρὰ τὸ τεῖχος πόα
τυγχάνει οὖσα, ἧς γε ἡμῖν οὐδὲ ὅσον ἅψασθαι
τανῦν ἔξεστιν, ὅτι μὴ πολλοὺς ἀποβάλλουσιν
ἐν τῷ ὑπὲρ ταύτης ἀγῶνι. ταῦτα ἐς ὅ τι ἡμῖν
τελευτήσει σέ τε χρὴ καὶ Γότθους τοὺς ἐν
Ῥαβέννῃ λογίζεσθαι.</q>
<milestone unit="section" n="8" />
Ταῦτα ἐπεὶ ὁ Οὐίττιγις ἀνελέξατο, ἀμείβεται
ὧδε: <q direct="unspecified">Ἀναπεπτωκέναι δὲ ἡμᾶς, ὦ φίλτατοι
ἀνθρώπων ἁπάντων, οἰέσθω μηδείς, μηδὲ ἐς κακίας
τοσόνδε ἥκειν ὥστε ῥᾳθυμίᾳ τὰ Γότθων καταπροΐεσθαι
πράγματα. <milestone unit="section" n="9" />
ἐμοὶ γὰρ ἔναγχος ἥ τε
τῆς ἐξόδου παρασκευὴ ὡς ἔνι μάλιστα ἤσκητο
καὶ Οὐραΐας παντὶ τῷ στρατῷ ἐκ Μεδιολάνου
μετάπεμπτος ἦλθεν. <milestone unit="section" n="10" />
ἀλλ̓ ἡ Φράγγων ἔφοδος
παραδόξως ἐπιπεσοῦσα πάντα ἡμῖν τὰ ἐν παρασκευῇ
ἀνεχαίτισεν, ὧν ἔγωγε οὐκ ἂν τὴν αἰτίαν
<pb id="v.4.p.96" />
δικαίως φεροίμην. <milestone unit="section" n="11" />
ὅσα γὰρ μείζω ἢ κατὰ
ἀνθρώπου δύναμίν ἐστι καὶ τοῖς ἐπταικόσι τὸ
ἀνεγκλήτοις εἶναι χαρίζεται, τῆς τύχης ἐφ̓ ἑαυτὴν
ἐπισπωμένης ἀεὶ τὰ ἐκ τῶν πεπραγμένων ἐγκλήματα.
<milestone unit="section" n="12" />
νῦν μέντοι ῾καὶ γὰρ Θευδίβερτον ἐκποδὼν
ἡμῖν γεγενῆσθαι ἀκούομεν̓ οὐκ ἐς μακρὰν
ὑμῖν, ἂν θεὸς θέλῃ, πάσῃ τῇ Γότθων στρατιᾷ
παρεσόμεθα. <milestone unit="section" n="13" />
χρὴ δὲ ὑμᾶς τὰ παραπίπτοντα
φέρειν ἀνδρείως τε καὶ τῇ ἀνάγκῃ ἐπιτηδείως,
λογιζομένους μὲν τὴν ὑμετέραν ἀρετήν, ἧς ἕνεκα
ἐκ πάντων ἀπολέξας ὑμᾶς ἐν Αὐξίμῳ κατεστησάμην,
αἰσχυνομένους δὲ τὴν δόξαν, ἣν Γότθοι
ἅπαντες ἐφ̓ ὑμῖν ἔχοντες Ῥαβέννης τε ὑμᾶς καὶ
<milestone unit="section" n="14" />
τῆς σφῶν αὐτῶν σωτηρίας προβέβληνται.</q> τοσαῦτα
γράψας Οὐίττιγις καὶ χρήμασι πολλοῖς
τὸν ἄνθρωπον δωρησάμενος ἀπεπέμψατο. ὃς δὴ
ἐς Αὔξιμον ἀφικόμενος, παρά τε τοὺς ἑταίρους
τοὺς αὐτοῦ ἦλθε καὶ ἀρρώστημα ὅ τι δή οἱ ξυμβεβηκέναι
σκηψάμενος ἔς τε ἱερόν τι οὐκ ἄποθεν
ὂν διὰ τοῦτο ἐσχολακέναι, κατέστη μὲν αὖθις ἐς
τὴν φυλακὴν ᾗπερ εἰώθει, λαθὼν δὲ ἅπαντας
τοῖς πολεμίοις τὰ γράμματα ἔδωκεν: ἅπερ ἐς τὸ
πλῆθος ἀναγνωσθέντα ἔτι μᾶλλον ἅπαντας,
<milestone unit="section" n="15" />
καίπερ τῷ λιμῷ πιεζομένους, ἐπέρρωσε. διὸ
δὴ προσχωρεῖν Βελισαρίῳ πολλὰ τιθασσεύοντι
οὐδαμῆ ἤθελον. αὖθις δὲ ῾οὐδὲ γὰρ σφίσι
στράτευμα ἐκ Ῥαβέννης ἐξεληλυθὸς ἠγγέλλετο
καὶ τῶν ἀναγκαίων τῇ ἀπορίᾳ ὑπερφυῶς ἤδη
ἤχθοντὀ Βουρκέντιον πάλιν πέμπουσι, τοῦτο ἐν
<pb id="v.4.p.98" />
γράμμασι δηλώσαντες μόνον, ὡς πέντε ἡμερῶν
οὐκέτι τὸ λοιπὸν οἷοί τέ εἰσι τῷ λιμῷ μάχεσθαι.
ὁ δὲ αὐτοῖς ἐπανῆκεν αὖθις, Οὐιττίγιδος ἐπιστολὴν
ἔχων ταῖς ὁμοίαις ἐλπίσιν αὐτοὺς ἀναρτῶσαν.
<milestone unit="section" n="16" />
Ῥωμαῖοι δὲ οὐδέν τι ἧσσον ἀχθόμενοι, ὅτι δὴ
ἐν χώρᾳ ἐρήμῳ μακρὰν οὕτω προσεδρείαν πεποίηνται,
διηποροῦντο, οὐκ ἐνδιδόντας σφίσιν ἐν
τοσούτοις κακοῖς τοὺς βαρβάρους ὁρῶντες. <milestone unit="section" n="17" />
διὸ
δὴ Βελισάριος ἐν σπουδῇ ἐποιεῖτο ζῶντά τινα
τῶν ἐν τοῖς πολεμίοις δοκίμων λαβεῖν, ὅπως ἂν
γνοίη ὅτου δὴ ἕνεκα τὰ δεινὰ καρτεροῦσιν οἱ
βάρβαροι, καί οἱ Βαλεριανὸς τὸ τοιοῦτον ὑπουργήσειν
εὐπετῶς ὡμολόγει. <milestone unit="section" n="18" />
εἶναι γάρ τινας τῶν οἱ
ἑπομένων ἐκ τοῦ Σκλαβηνῶν ἔθνους, οἳ κρύπτεσθαί
τε ὑπὸ λίθῳ βραχεῖ ἢ φυτῷ τῳ παρατυχόντι
εἰώθασι καὶ ἀναρπάζειν ἄνδρα πολέμιον.
<milestone unit="section" n="19" />
τοῦτό τε ἀεὶ παρὰ ποταμὸν Ἴστρον, ἔνθα
ἵδρυνται, ἔς τε Ῥωμαίους καὶ τοὺς ἄλλους
βαρβάρους ἐνδείκνυνται. ἥσθη τῷ λόγῳ Βελισάριος
καὶ τοῦ ἔργου ἐπιμελεῖσθαι κατὰ τάχος
ἐκέλευε. <milestone unit="section" n="20" />
Βαλεριανὸς οὖν ἀπολέξας τῶν Σκλαβηνῶν
ἕνα σώματός τε μεγέθους πέρι εὖ ἥκοντα
καὶ διαφερόντως δραστήριον, ἄνδρα πολέμιον
ἄγειν ἐπέστελλε, χρήματά οἱ μεγάλα πρὸς
Βελισαρίου ἰσχυρισάμενος ἔσεσθαι. <milestone unit="section" n="21" />
δράσειν δὲ
τοῦτο αὐτὸν ἐν τῷ χωρίῳ εὐπετῶς ἔφασκεν
οὗπερ ἡ πόα τυγχάνει οὖσα: χρόνου γὰρ πολλοῦ
ταύτῃ τοὺς Γότθους ἀπορίᾳ τῶν ἀναγκαίων
σιτίζεσθαι. <milestone unit="section" n="22" />
ὁ μὲν οὖν Σκλαβηνὸς ὄρθρου βαθέος
<pb id="v.4.p.100" />
ἄγχιστα τοῦ περιβόλου γενόμενος, ἐν θάμνῳ τινὶ
ἐγκαλυψάμενός τε καὶ τὸ σῶμα ἐς ὀλίγον
ξυναγαγὼν ἀμφὶ τὴν πόαν ἐκρύπτετο. <milestone unit="section" n="23" />
ἅμα δὲ
ἡμέρᾳ Γότθος ἀνὴρ ἐνταῦθα ἥκων τὰς βοτάνας
κατὰ τάχος ξυνέλεγεν, ἐκ μὲν τοῦ θάμνου ὑποτοπάζων
οὐδὲν ἄχαρι, συχνὰ δὲ περισκοπῶν ἐς τὸ
τῶν ἐναντίων στρατόπεδον, μή τις ἐνθένδε ἐς
αὐτὸν ἴοι. <milestone unit="section" n="24" />
καί οἱ ἐπιπεσὼν ὄπισθεν ὁ Σκλαβηνὸς
ἐκ τοῦ αἰφνιδίου ἀνάρπαστον ἐποιήσατο,
σφίγγων τε μέσον καρτερῶς χερσὶν ἀμφοτέραις
τὸν ἄνθρωπον, ἔς τε τὸ στρατόπεδον ἤνεγκε καὶ
φέρων Βαλεριανῷ ἐνεχείρισεν. <milestone unit="section" n="25" />
ᾧ δὴ πυνθανομένῳ,
ὅτῳ ποτὲ Γότθοι πιστεύοντες καὶ τί τὸ
ἐχυρὸν ἔχοντες ἥκιστα ἐθέλουσι προσχωρεῖν
σφίσιν, ἀλλ̓ ἑκούσιοι τὰ δεινότατα ἐγκαρτεροῦσι,
τὸν πάντα λόγον ἀμφὶ τῷ Βουρκεντίῳ ὁ βάρβαρος
ἔφρασε καὶ αὐτόν οἱ ἐς ὄψιν ἥκοντα ἤλεγχεν.
<milestone unit="section" n="26" />
ὁ δὲ Βουρκέντιος, ἐπεὶ ἔκπυστος ἤδη γεγονὼς
ᾔσθετο, οὐδὲν τῶν πεπραγμένων ἀπέκρυψε. διὸ
δὴ Βελισάριος μὲν τοῖς ἑταίροις αὐτὸν ὅ τι
βούλοιντο παρέδωκε χρῆσθαι, οἱ δὲ αὐτὸν ζῶντα
οὐκ ἐς μακρὰν ἔκαυσαν, θεωμένων τὰ ποιούμενα
τῶν πολεμίων. Βουρκέντιος μὲν οὕτω τῆς φιλοχρηματίας ἀπέλαυσε.
</p></div2>

<div2 type="chapter" n="27" org="uniform" sample="complete"><p><milestone unit="section" n="1" />Βελισάριος δὲ οὐδέν τι ἧσσον ἀντέχοντας τῇ
ταλαιπωρίᾳ τοὺς βαρβάρους ὁρῶν ἐς τοῦ ὕδατος
<pb id="v.4.p.102" />
καθίστασθαι τὴν ἐπιβουλὴν διενοεῖτο, ταύτῃ ῥᾷόν
τε καὶ εὐπορώτερον αἱρήσειν τοὺς πολεμίους
οἰόμενος. <milestone unit="section" n="2" />
καί, ἦν γάρ τις κρήνη Αὐξίμου πρὸς
βορρᾶν ἄνεμον ἐν χώρῳ κρημνώδει, τοῦ περιβόλον
ἀπέχουσα ὅσον λίθου βολήν, κατὰ βραχὺ μάλιστα
τὸν ῥοῦν ἀφιεῖσα ἔς τινα δεξαμενὴν αὐτόθι
ἐκ παλαιοῦ οὖσαν, ἥ τε δεξαμενὴ πλήρης γεγενημένη
ἐκ ταύτης δὴ τῆς ὀλίγης ἐπιρροῆς παρείχετο
πόνῳ οὐδενὶ τοῖς ἐν Αὐξίμῳ ὑδρεύεσθαι, ἔννοιά
τις Βελισαρίῳ ἐγένετο ὡς, ἢν μὴ τὸ ὕδωρ ἐνταῦθα
ξυσταίη, οὐ μή ποτε οἷοί τε ὦσιν οἱ βάρβαροι
πρὸς τῶν πολεμίων βαλλόμενοι ἐν χρόνῳ πολλῷ
ἀπὸ τῆς ἐπιρροῆς τοὺς ἀμφορέας ἐμπλήσασθαι.
<milestone unit="section" n="3" />
διαφθεῖραι γοῦν ἐθέλων τὴν δεξαμενὴν ἐπενόει
τάδε. ἐξοπλίσας τὸ στράτευμα ὅλον, κύκλῳ τε
αὐτὸ ἀμφὶ τὸν περίβολον ὡς ἐς μάχην ταξάμενος,
δόκησιν τοῖς ἐναντίοις παρείχετο ὡς τῷ τειχίσματι
προσβαλεῖν αὐτίκα δὴ μάλα πανταχόθεν μέλλοι.
<milestone unit="section" n="4" />
διὸ δὴ κατωρρωδηκότες τὴν ἔφοδον οἱ Γότθοι ἐν
ταῖς ἐπάλξεσιν ἡσυχῆ ἔμενον, ὡς ἐνθένδε ἀμυνούμενοι
τοὺς πολεμίους. <milestone unit="section" n="5" />
ἐν τούτῳ δὲ Βελισάριος
Ἰσαύρους πέντε τοὺς ἐς τὰς οἰκοδομίας ἐμπείρους
ξύν τε πελέκεσι καὶ ἄλλοις ὀργάνοις ἐς λίθων
ἐκτομὰς ἐπιτηδείοις ἐς τὴν δεξαμενὴν ἀσπίδων
πλήθει κρυπτομένους ἐσήγαγε, διαφθεῖραί τε καὶ
διελεῖν τοὺς τοίχους πάσῃ δυνάμει κατὰ τάχος
ἐκέλευεν. <milestone unit="section" n="6" />
οἱ δὲ βάρβαροι τέως μὲν τοὺς ἄνδρας ἐπὶ
τὸ τεῖχος ὑπώπτευον ἰέναι, ἡσυχίαν ἦγον, ὅπως
<pb id="v.4.p.104" />
ἂν ὡς ἀγχοτάτω γενομένους εὐπετῶς βάλλοιεν, ἐν
νῷ τὸ ποιούμενον ἥκιστα ἔχοντες: ἐπεὶ δὲ τοὺς
Ἰσαύρους ἐντὸς γενομένους τῆς δεξαμενῆς εἶδον,
λίθους τε καὶ τοξεύματα πάντα ἐπ̓ αὐτοὺς ἔβαλλον.
<milestone unit="section" n="7" />
τότε δὴ οἱ μὲν ἄλλοι Ῥωμαῖοι ἅπαντες
ὑπεχώρουν δρόμῳ, μόνοι δὲ οἱ πέντε Ἴσαυροι, ἐπεὶ
ἐγένοντο ἐν τῷ ἀσφαλεῖ, ἔργου εἴχοντο: κύρτωμα
γάρ τι ὑπὲρ τοῦ ὕδατος σκιᾶς ἕνεκα τοῖς πάλαι
ἀνθρώποις τῇδε πεποίηται. <milestone unit="section" n="8" />
οὗ δὴ ἐντὸς γεγενημένοι
ὡς ἥκιστα τῶν πολεμίων, καίπερ συχνὰ
βαλλόντων, ἐφρόντιζον.
<milestone unit="section" n="9" />
Διὸ δὴ οἱ Γότθοι ἐντὸς τοῦ περιβόλου μένειν
οὐκέτι ἠνείχοντο, ἀλλὰ ἀνοίξαντες τὴν ταύτῃ
πυλίδα ἐπὶ τοὺς Ἰσαύρους ἅπαντες θυμῷ τε πολλῷ
καὶ θορύβῳ ἐχόμενοι ᾔεσαν. <milestone unit="section" n="10" />
καὶ οἱ Ῥωμαῖοι
Βελισαρίου σφίσιν ἐγκελευομένου σπουδῇ πολλῇ
ὑπηντίαζον. γίνεται μὲν οὖν μάχη καρτερὰ ἐν
χρόνῳ πολλῷ ὠθισμὸν ἔχουσα καὶ φόνος ἑκατέρων
πολύς. <milestone unit="section" n="11" />
Ῥωμαίων δὲ μᾶλλον συχνοὶ ἔπιπτον.
ἅτε γὰρ οἱ βάρβαροι ὕπερθεν ἀμυνόμενοι ὀλίγοι
τε πολλοὺς ἐβιάζοντο καὶ τῷ ὠθισμῷ περιγενόμενοι
πλείους ἔκτεινον ἢ αὐτοὶ ἔθνησκον. <milestone unit="section" n="12" />
ἐνδιδόναι
μέντοι Ῥωμαῖοι οὐδαμῆ ἤθελον, παρόντα τε
καὶ κραυγῇ ἐγκελευόμενον Βελισάριον αἰσχυνόμενοι.
<milestone unit="section" n="13" />
τότε δὴ καὶ βέλος τι ἐπὶ τοῦ στρατηγοῦ
τὴν γαστέρα ᾔει ξὺν ῥοίζῳ πολλῷ, πρός του τῶν
ἐναντίων, εἴτε τύχῃ τινὶ εἴτε προνοίᾳ ἐνταῦθα
<pb id="v.4.p.106" />
βληθέν. <milestone unit="section" n="14" />
ὅπερ Βελισάριος μὲν ὡς ἥκιστα εἶδεν.
οὐ γὰρ οὖν οὔτε φυλάσσεσθαι οὔτε πη ἐκτρέπεσθαι
ἴσχυσε. δορυφόρος δέ τις Οὐνίγαστος
ὄνομα παῤ αὐτὸν ἑστηκὼς κατενόησέ τε οὐκ
ἄποθεν ὂν τῆς Βελισαρίου γαστρός, καὶ χεῖρα τὴν
δεξιὰν προβαλλόμενος ἔσωσε μὲν τὸν στρατηγὸν
ἐκ τοῦ παραδόξου, αὐτὸς δὲ πληγεὶς τῷ τοξεύματι
εὐθὺς μὲν περιώδυνος γεγονὼς ἀνεχώρησε. <milestone unit="section" n="15" />
μετὰ
δὲ τῶν νεύρων οἱ ἀποκοπέντων οὐκέτι τὴν χεῖρα
ἐνεργεῖν ἴσχυσεν. ἥ τε μάχη πρωὶ ἀρξαμένη ἐς
μέσην ἡμέραν ἀφίκετο.
<milestone unit="section" n="16" />
Καὶ τῶν Ἀρμενίων ἄνδρες ἑπτὰ ὑπό τε Ναρσῇ
καὶ Ἀρατίῳ τασσόμενοι ἔργα ἐπεδείξαντο ἀρετῆς
ἄξια, ἔς τε τὴν δυσχωρίαν, ἣ μάλιστα ἀνάντης
ἦν, ὥσπερ ἐν τῷ ὁμαλεῖ περιθέοντες καὶ κτείνοντες
τῶν πολεμίων τοὺς ἀεὶ σφίσιν ἀντιστατοῦντας,
ἕως διωσάμενοι τοὺς ἐκείνῃ βαρβάρους ἐτρέψαντο.
<milestone unit="section" n="17" />
οἵ τε ἄλλοι Ῥωμαῖοι ἐνδιδόντας ὁρῶντες ἤδη τοὺς
πολεμίους ἐδίωκον καὶ ἡ τροπὴ λαμπρὰ ἐγεγόνει,
οἵ τε βάρβαροι αὖθις ἐντὸς τοῦ περιβόλου ἐγένοντο.
<milestone unit="section" n="18" />
Ῥωμαῖοι μὲν οὖν τήν τε δεξαμενὴν διεφθάρθαι
καὶ τοῖς Ἰσαύροις ἅπαν ἐπιτετελέσθαι τὸ ἔργον
ᾤοντο, οἱ δὲ οὐδὲ ὅσον χάλικα ἐνθένδε ἀφελέσθαι
παντελὲς ἴσχυσαν. <milestone unit="section" n="19" />
οἱ γὰρ πάλαι τεχνῖται,
ἀρετῆς ἐς τὰ ἔργα ἐπιμελούμενοι μάλιστα, οὕτω
δὴ καὶ ταύτην τὴν οἰκοδομίαν εἰργάσαντο, ὥστε
μήτε χρόνῳ μήτε ἀνθρώπων ἐπιβουλῇ εἴκειν.
<milestone unit="section" n="20" />
ἄπρακτοι γοῦν οἱ Ἴσαυροι, ἐπειδὴ Ῥωμαίους τοῦ
χῶρου κρατήσαντας εἶδον, ἐκ τῆς δεξαμενῆς ἀπαλλαγέντες
ἐς τὸ στρατόπεδον ἀπεχώρησαν. <milestone unit="section" n="21" />
διὸ
<pb id="v.4.p.108" />
δὴ Βελισάριος τῶν τε ζῴων τὰ νεκρὰ καὶ βοτάνας
ἐς ἀνθρώπου φθορὰν ἱκανῶς πεφυκυίας ῥίπτειν ἐν
τῷ ὕδατι τοὺς στρατιώτας ἐκέλευε καὶ λίθον
κατακεκαυμένην ἐνδελεχέστατα ῾ἣν πάλαι μὲν
τίτανον, τανῦν δὲ ἄσβεστον καλεῖν νενομίκασιν̓
ἐμβαλόντας ἐνταῦθα σβεννύειν. <milestone unit="section" n="22" />
καὶ οἱ μὲν κατὰ
ταῦτα ἐποίουν, οἱ δὲ βάρβαροι φρέατι ἐντὸς τοῦ
περιβόλου ὕδωρ τι βραχὺ ὡς μάλιστα ἔχοντι ἐν
τούτῳ δὴ τῷ χρόνῳ ἐλασσόνως ἢ κατὰ τὴν χρείαν
ἐχρῶντο. <milestone unit="section" n="23" />
καὶ τὸ λοιπὸν Βελισάριος οὔτε βίᾳ τὸ
χωρίον ἑλεῖν οὔτε τινὰ ἐπιβουλὴν ἐπιδείξασθαι
ὕδατος πέρι ἢ ἄλλου ὁτουοῦν ἐν σπουδῇ ἐποιεῖτο,
μόνῳ τῷ λιμῷ περιέσεσθαι τῶν πολεμίων ἐλπίδα
ἔχων. <milestone unit="section" n="24" />
καὶ ἀπ̓ αὐτοῦ τῆς φυλακῆς ἰσχυρότατα
ἐπεμελεῖτο. οἵ τε Γότθοι καραδοκοῦντες ἔτι τὸν
ἐκ Ῥαβέννης στρατὸν ἐν πολλῇ ἀπορίᾳ τῶν
ἀναγκαίων ἡσύχαζον.
<milestone unit="section" n="25" />
Ἤδη δὲ οἱ ἐν Φισούλῃ πολιορκούμενοι ὡς μάλιστα
τῷ λιμῷ ἐπιέζοντο, φέρειν τε τὸ κακὸν οὐχ
οἷοί τε ὄντες, ἀπειπόντες δὲ καὶ πρὸς τὴν ἐκ
Ῥαβέννης ἐλπίδα, τοῖς ἐναντίοις προσχωρεῖν
ἔγνωσαν. <milestone unit="section" n="26" />
Κυπριανῷ τοίνυν καὶ Ἰουστίνῳ ἐς
λόγους ἐλθόντες, τά τε πιστὰ ὑπὲρ τῶν σωμάτων
λαβόντες, σφᾶς τε αὐτοὺς καὶ τὸ φρούριον
ὁμολογίᾳ παρέδοσαν. καὶ αὐτοὺς οἱ ἀμφὶ Κυπριανὸν
ξὺν τῷ Ῥωμαίων στρατῷ ἐπαγόμενοι, φρουράν
τε αὐτάρκη ἐν Φισούλῃ καταστησάμενοι, ἐς
Αὔξιμον ἦλθον. <milestone unit="section" n="27" />
Βελισάριος δὲ αὐτῶν τοὺς ἡγουμένους
τοῖς ἐν Αὐξίμῳ βαρβάροις ἀεὶ ἐνδεικνύμενος
<pb id="v.4.p.110" />
ἐκέλευε τῆς ἀπονοίας μεθίεσθαι, τὴν ἐκ
Ῥαβέννης ἀποσεισαμένοις ἐλπίδα: ὄνησις γάρ
τις οὐ μή ποτε οὐδὲ αὐτοῖς ἔσται, ἀλλ̓ ἐπὶ πλεῖστον
τῇ ταλαιπωρίᾳ κεκακωμένοι οὐδὲν ἧσσον ἐς ταὐτὸν
τύχης τοῖς ἐν Φισούλῃ ἀφίξονται. <milestone unit="section" n="28" />
οἱ δὲ πολλὰ
ἐν σφίσιν αὐτοῖς λογισάμενοι, ἐπειδὴ τῷ λιμῷ
οὐκέτι ἀντεῖχον, τούς τε λόγους ἐνεδέχοντο καὶ
παραδοῦναι τὴν πόλιν ἠξίουν, ἐφ̓ ᾧ αὐτοὶ ἀπαθεῖς
κακῶν ξὺν τοῖς χρήμασιν ἐπὶ Ῥαβέννης πορεύσονται.
<milestone unit="section" n="29" />
διὸ δὴ Βελισάριος τοῖς παροῦσι διηπορεῖτο,
πολεμίους μὲν τοιούτους τε τὴν ἀρετὴν καὶ τοσούτους
τὸ πλῆθος τοῖς ἐν Ῥαβέννῃ ἀναμίγνυσθαι
ἀξύμφορον εἶναι οἰόμενος, τοῦ δὲ καιροῦ ὑστερῆσαι
ὡς ἥκιστα ἤθελεν, ἀλλ̓ ἐπὶ Ῥάβεννάν τε καὶ
Οὐίττιγιν, ᾐωρημένων ἔτι τῶν πραγμάτων, ἰέναι.
<milestone unit="section" n="30" />
Φράγγοι γὰρ αὐτὸν ξυνετάρασσον, Γότθοις ἐς
ἐπικουρίαν ἀφίξεσθαι αὐτίκα δὴ μάλα ἐπίδοξοι
ὄντες. ὧν δὴ προτερῆσαι τὴν παρουσίαν ἐν
σπουδῇ ἔχων διαλύειν τὴν προσεδρείαν μήπω
Αὐξίμου ἁλούσης οὐχ οἷός τε ἦν. <milestone unit="section" n="31" />
οἵ τε στρατιῶται
οὐκ εἴων συγχωρεῖν τοῖς βαρβάροις τὰ χρήματα,
τραύματα μὲν πολλὰ ἐνδεικνύμενοι ὧνπερ
ἐνταῦθα πρὸς αὐτῶν ἔτυχον, πόνους δὲ πάντας
ἀπαριθμοῦντες τοὺς ἐν ταύτῃ σφίσι τῇ πολιορκίᾳ
ξυμπεπτωκότας, ὧν δὴ ἆθλα εἶναι τῶν ἡσσημένων
τὰ λάφυρα ἰσχυρίζοντο. <milestone unit="section" n="32" />
τέλος δὲ οἵ τε Ῥωμαῖοι
<pb id="v.4.p.112" />
καιροῦ ὀξύτητι ἀναγκασθέντες, καὶ Γότθοι τῷ
λιμῷ βιαζόμενοι ξυνίασιν ἀλλήλοις, ἐφ̓ ᾧ τῶν
μὲν χρημάτων τὰ ἡμίσεια Ῥωμαῖοι ἐν σφίσιν
αὐτοῖς διανέμωνται, τὰ δὲ λειπόμενα Γότθοι
ἔχοντες βασιλέως κατήκοοι ὦσιν. <milestone unit="section" n="33" />
ἑκάτεροι τοίνυν
ὑπὲρ τούτων τὰ πιστὰ ἔδοσαν, Ῥωμαίων μὲν
οἱ ἄρχοντες τὰ ξυγκείμενα κύρια εἶναι, Γότθοι δὲ
τῶν χρημάτων οὐδ̓ ὁτιοῦν ἀποκρύψασθαι. <milestone unit="section" n="34" />
οὕτω
τε δὴ τὰ χρήματα πάντα ἐνείμαντο καὶ Ῥωμαῖοι
μὲν Αὔξιμον ἔσχον, οἱ δὲ βάρβαροι τῷ βασιλέως
στρατεύματι ἀνεμίγνυντο.
</p></div2>

<div2 type="chapter" n="28" org="uniform" sample="complete"><p><milestone unit="section" n="1" />Ἐπεὶ δὲ Βελισάριος Αὔξιμον εἷλε, Ῥάβενναν
πολιορκεῖν ἐν σπουδῇ ἐποιεῖτο καὶ ἅπαν τὸ στράτευμα
ἐνταῦθα ἐπῆγε. Μάγνον τε πέμψας ξὺν
πλήθει πολλῷ ὑπὲρ Ῥαβέννης ἐκέλευε Πάδου
τοῦ ποταμοῦ τὴν ὄχθην ἀεὶ περιιόντα
φυλακὴν ἔχειν, ὅπως δὴ μὴ τὸ λοιπὸν ἐνθένδε
οἱ Γότθοι τὰ ἐπιτήδεια ἐσκομίζωνται. <milestone unit="section" n="2" />
καὶ
Βιτάλιος δέ οἱ ξὺν στρατῷ ἐκ Δαλματίας ἀφικόμενος
ὄχθην τοῦ ποταμοῦ τὴν ἑτέραν ἐφύλασσεν.
ἐνταῦθα αὐτοῖς ξυνέβη τις τύχη, δήλωσιν ἄντικρυς
ποιουμένη ὅτι δὴ αὐτὴ πρυτανεύει ἀμφοτέροις
τὰ πράγματα. <milestone unit="section" n="3" />
συχνὰς γὰρ οἱ Γότθοι ἀκάτους
πρότερον ἐν Λιγούροις συλλέξαντες ἐς τὸν Πάδον
καθῆκαν, ἅσπερ ἐμπλησάμενοι σίτου τε καὶ τῶν
ἄλλων ἐπιτηδείων πλεῖν ἐπὶ Ῥαβέννης διενοοῦντο.
<pb id="v.4.p.114" />
<milestone unit="section" n="4" />
οὕτω δὲ τοῦ ποταμοῦ τούτου τὸ ὕδωρ ἐκείνῳ τῷ
χρόνῳ ὑπέληγεν ὥστε αὐτοῦ ναυτίλλεσθαι τὸ
παράπαν ἀδύνατα ἦν, ἕως ἐπελθόντες Ῥωμαῖοι
τὰς ἀκάτους σὺν τοῖς φορτίοις ἅπασιν εἷλον.
<milestone unit="section" n="5" />
ὅ τε ποταμὸς οὐ πολλῷ ὕστερον ἐς ῥοῦν ἐπανιὼν
τὸν καθήκοντα ναυσίπορος τὸ λοιπὸν ἐγεγόνει.
τοῦτο δὲ αὐτῷ ξυμβῆναι οὐ πώποτε πρότερον
ἀκοῇ ἴσμεν. <milestone unit="section" n="6" />
ἤδη τε οἱ βάρβαροι ἤρξαντο τῶν
ἐπιτηδείων ὑποσπανίζειν. οὔτε γὰρ διὰ κόλπου
τι ἐσκομίζεσθαι τοῦ Ἰονίου εἶχον, θαλασσοκρατούντων
πανταχῆ τῶν πολεμίων, καὶ τοῦ ποταμοῦ
ἀπεκέκλειντο. <milestone unit="section" n="7" />
γνόντες δὲ οἱ Φράγγων ἄρχοντες
τὰ ποιούμενα προσποιεῖσθαί τε τὴν Ἰταλίαν
ἐθέλοντες, πρέσβεις παρὰ τὸν Οὐίττιγιν πέμπουσι,
ξυμμαχίας ὑπόσχεσιν προτεινόμενοι,
<milestone unit="section" n="8" />
ἐφ̓ ᾧ τῆς χώρας ξὺν αὐτῷ ἄρξουσιν. ὅπερ
Βελισάριος ὡς ἤκουσε, πρέσβεις καὶ αὐτὸς ἀντεροῦντας
Γερμανοῖς ἔπεμψεν ἄλλους τε καὶ
Θεοδόσιον τὸν τῇ οἰκία τῇ αὐτοῦ ἐφεστῶτα.
<milestone unit="section" n="9" />
Πρῶτοι μὲν οὖν οἱ Γερμανῶν πρέσβεις Οὐιττίγιδι
ἐς ὄψιν ἐλθόντες ἔλεξαν τοιάδε: <q direct="unspecified">Ἔπεμψαν
ἡμᾶς οἱ Γερμανῶν ἄρχοντες, δυσχεραίνοντες μὲν
ὅτι δὴ πρὸς Βελισαρίου πολιορκεῖσθαι ὑμᾶς
ἤκουσαν, τιμωρεῖν δὲ ὑμῖν ὅτι τάχιστα κατὰ τὸ
ξυμμαχικὸν ἐν σπουδῇ ἔχοντες. <milestone unit="section" n="10" />
τὸ μὲν οὖν
στρατόπεδον ἀνδρῶν μαχίμων οὐχ ἧσσον ἢ ἐς
μυριάδας πεντήκοντα ἤδη που τὰς Ἄλπεις
ὑπερβεβηκέναι οἰόμεθα, οὕσπερ τοῖς πελέκεσι
τὴν Ῥωμαίων στρατιὰν ξύμπασαν ἐν τῇ πρώτῃ
<pb id="v.4.p.116" />
ὁρμῇ καταχώσειν αὐχοῦμεν. <milestone unit="section" n="11" />
ὑμᾶς δὲ οὐ τῶν
δουλωσομένων τῇ γνώμῃ ἕπεσθαι ἄξιον, ἀλλὰ
τῶν ἐς κίνδυνον πολέμου εὐνοίᾳ τῇ ἐς Γότθους
καθισταμένων. <milestone unit="section" n="12" />
ἄλλως τε, ἢν μὲν τὰ ὅπλα ξὺν
ἡμῖν ἕλησθε, οὐδεμία λελείψεται Ῥωμαίοις ἐλπὶς
ἀμφοτέροις τοῖς στρατεύμασιν ἐς χεῖρας ἰέναι,
ἀλλ̓ αὐτόθεν πόνῳ οὐδενὶ ἀναδησόμεθα τὸ τοῦ
πολέμου κράτος. <milestone unit="section" n="13" />
ἢν δέ γε ξὺν Ῥωμαίοις τετάξονται
Γότθοι, οὐδ̓ ὣς τῷ Φράγγων ἔθνει
ἀνθέξουσιν ῾οὐ γὰρ ἐξ ἀντιπάλου τῆς δυνάμεως
ὁ ἀγὼν ἔσταἰ, ἀλλὰ περιέσται ὑμῖν τὸ ξὺν τοῖς
πάντων πολεμιωτάτοις ἡσσῆσθαι. <milestone unit="section" n="14" />
ἐς προὖπτον
δὲ κακὸν ἰέναι, παρὸν κινδύνου ἐκτὸς σώζεσθαι,
πολλὴ ἄνοια. ὅλως δὲ ἄπιστον πᾶσι βαρβάροις
τὸ Ῥωμαίων καθέστηκε γένος, ἐπεὶ καὶ φύσει
πολέμιόν ἐστιν. <milestone unit="section" n="15" />
ἡμεῖς μὲν οὖν ξυνάρξομέν τε
βουλομένοις ὑμῖν Ἰταλίας ἁπάσης καὶ τὴν χώραν
διοικησόμεθα ὅπη ἂν δοκῇ ὡς ἄριστα ἔχειν. σὲ
δὲ καὶ Γότθους ἑλέσθαι εἰκὸς ὅ τι ἂν ὑμῖν
ξυνοίσειν μέλλῃ.</q> Φράγγοι μὲν τοσαῦτα εἶπον.
<milestone unit="section" n="16" />
Παρελθόντες δὲ καὶ οἱ Βελισαρίου πρέσβεις
ἔλεξαν ὧδε: <q direct="unspecified">Ὡς μὲν οὐδὲν ἂν τῷ βασιλέως
στρατῷ λυμανεῖται τὸ Γερμανῶν πλῆθος, ᾧπερ
οὗτοι δεδίττεσθαι ὑμᾶς ἀξιοῦσι, τί ἄν τις ἐν
ὑμῖν μακρολογοίη, οἷς γε διὰ μακρὰν ἐμπειρίαν
ἅπασαν ἐξεπίστασθαι τὴν τοῦ πολέμου ῥοπὴν
ξυμβαίνει, καὶ ὡς ἥκιστα ἀρετὴ ἀνθρώπων ὁμίλῳ
<pb id="v.4.p.118" />
φιλεῖ ἐλασσοῦσθαι; <milestone unit="section" n="17" />
ἐῶμεν γὰρ λέγειν ὡς καὶ
πάντων μάλιστα βασιλεῖ πάρεστι πλήθει στρατιωτῶν
περιεῖναι τῶν πολεμίων. τὸ δὲ δὴ τούτων
πιστόν, ᾧ χρῆσθαι αὐχοῦσιν ἐς πάντας βαρβάρους,
μετά γε Θορίγγους καὶ τὸ Βουργουζιώνων
ἔθνος, καὶ ἐς τοὺς ξυμμάχους ὑμᾶς παρὰ τῶν
ἀνδρῶν ἐπιδέδεικται. <milestone unit="section" n="18" />
ὡς ἡμεῖς γε ἡδέως ἂν
Φράγγους ἐροίμεθα τίνα ποτὲ μέλλοντες ὀμεῖσθαι
θεὸν τὸ τῆς πίστεως ὑμῖν ἐχυρὸν ἰσχυρίζονται
δώσειν. <milestone unit="section" n="19" />
τὸν γὰρ ἤδη αὐτοῖς ὀμωμοσμένον ὅντινα
τετιμήκασι τρόπον ἐπίστασθε δή που: οἵ γε
χρήματα μὲν τοσαῦτα τὸ πλῆθος, Γαλλίας δὲ
ὅλας παῤ ὑμῶν ἐπὶ ξυμμαχίᾳ κεκομισμένοι οὐχ
ὅσον ὑμῖν τοῦ κινδύνου συνάρασθαι οὐδαμῶς
ἔγνωσαν, ἀλλὰ καὶ ὅπλα οὕτως ἀνέδην καθ̓ ὑμῶν
εἵλοντο, εἴ τις ἐν ὑμῖν τῶν πρὸς τῷ Πάδῳ
ξυμπεπτωκότων διασώζεται λόγος. <milestone unit="section" n="20" />
καὶ τί δεῖ
τὰ φθάσαντα λέγοντας ἐλέγχειν τὸ τῶν Φράγγων
ἀσέβημα; τῆς παρούσης αὐτῶν πρεσβείας οὐδὲν
ἂν γένοιτο μιαρώτερον. <milestone unit="section" n="21" />
ὥσπερ γὰρ ἐπιλελησμένοι
τῶν σφίσιν αὐτοῖς ὡμολογημένων τε καὶ
ταῖς ξυνθήκαις ὀμωμοσμένων κοινωνεῖν τῶν
πάντων ὑμῖν ἀξιοῦσιν. <milestone unit="section" n="22" />
ἢν δὲ καὶ τούτου παῤ
ὑμῶν τύχωσιν, εἰς τί ποτε αὐτοῖς τελευτήσει τὸ
τῶν χρημάτων ἀκόρεστον σκοπεῖσθαι προσήκει.</q>
<pb id="v.4.p.120" />
<milestone unit="section" n="23" />
Τοσαῦτα μὲν καὶ οἱ Βελισαρίου πρέσβεις
ἔλεξαν. Οὐίττιγις δὲ ξὺν Γότθων τοῖς ἀρίστοις
πολλὰ κοινολογησάμενος τάς τε πρὸς βασιλέα
ξυνθήκας εἵλετο καὶ ἀπράκτους ἀπεπέμψατο
τοὺς Γερμανῶν πρέσβεις. καὶ τὸ λοιπὸν Γότθοι
μὲν καὶ Ῥωμαῖοι πρὸς ἀλλήλους ἐπεκηρυκεύοντο
ἤδη, Βελισάριος δὲ οὐδέν τι ἧσσον ἐφύλασσε
τοῦ μὴ τοὺς βαρβάρους τὰ ἐπιτήδεια ἐσκομίζεσθαι.
<milestone unit="section" n="24" />
καὶ Βιτάλιον μὲν ἐς Βενετίους ἰόντα ὡς πλεῖστα
ἐπάγεσθαι τῶν ἐκείνῃ χωρίων ἐκέλευεν, αὐτὸς
δὲ Ἰλδίγερα πέμψας τὸν Πάδον ἐφύλασσεν
ἑκατέρωθεν, ὅπως τε οἱ βάρβαροι μᾶλλον ἀπορίᾳ
τῶν ἀναγκαίων ἐνδώσουσι καὶ τὰς ξυνθήκας
ποιήσονται ᾗ αὐτὸς βούλεται. <milestone unit="section" n="25" />
καὶ ἐπεὶ σῖτον
πολὺν ἐν δημοσίοις οἰκήμασιν ἔτι ἐντὸς Ῥαβέννης
ἀποκεῖσθαι ἔγνω, τῶν τινα ταύτῃ ᾠκημένων
ἀνέπεισε χρήμασι ταῦτα δὴ τὰ οἰκήματα ξὺν
τῷ σίτῳ λάθρα ἐμπρῆσαι. <milestone unit="section" n="26" />
φασὶ δὲ καὶ γνώμῃ
Ματασούνθης, τῆς Οὐιττίγιδος γυναικός, ταῦτα
ἀπολωλέναι. ἐπειδή τε ὁ σῖτος ἐκ τοῦ αἰφνιδίου
ἐκέκαυτο, οἱ μέν τινες ἐξ ἐπιβουλῆς γεγενῆσθαι
τὸ ἔργον ὑπετόπαζον, οἱ δὲ κεραυνῷ τὸν χῶρον
βεβλῆσθαι ὑπώπτευον. <milestone unit="section" n="27" />
ἑκάτερα δὲ λογιζόμενοι
Γότθοι τε καὶ Οὐίττιγις ἐς ἀμηχανίαν ἔτι μᾶλλον
ἐνέπιπτον, οὐδὲ σφίσιν αὐτοῖς πιστεύειν τὸ
λοιπὸν ἔχοντες καὶ πρὸς τοῦ θεοῦ πολεμεῖσθαι
οἰόμενοι. ταῦτα μὲν οὖν ταύτῃ ἐπράσσετο.
<milestone unit="section" n="28" />
Ἐν δὲ Ἄλπεσιν αἳ Γάλλους τε καὶ Λιγούρους
<pb id="v.4.p.122" />
διορίζουσιν, ἅσπερ Ἄλπεις Κουτίας καλοῦσι
Ῥωμαῖοι, φρούρια συχνὰ ξυμβαίνει εἶναι. <milestone unit="section" n="29" />
οὗ
δὴ Γότθοι ἐκ παλαιοῦ πολλοί τε καὶ ἄριστοι,
ξύν τε γυναιξὶ καὶ παισὶ τοῖς αὐτῶν ᾠκημένοι,
φυλακὴν εἶχον, οὕσπερ ἐπεί οἱ βούλεσθαι Βελισάριος
προσχωρεῖν ἤκουσε, τῶν οἱ ἑπομένων τινά,
Θωμᾶν ὄνομα, ξὺν ὀλίγοις τισὶ παῤ αὐτοὺς
ἔπεμψεν, ἐφ̓ ᾧ τὰ πιστὰ δόντες παραστήσονται
ὁμολογίᾳ τοὺς ταύτῃ βαρβάρους. <milestone unit="section" n="30" />
καὶ αὐτοὺς ἐς
τὰς Ἄλπεις ἀφικομένους Σίσιγις, ὃς τῶν ἐνταῦθα
φυλακτηρίων ἦρχεν, ἑνὶ τῶν φρουρίων δεξάμενος,
αὐτός τε προσεχώρησε καὶ τῶν ἄλλων ἑκάστους
εἰς τοῦτο ἐνῆγεν. <milestone unit="section" n="31" />
ἐν τούτῳ δὲ Οὐραΐας τετρακισχιλίους
Λιγούρους τε κἀκ τῶν ἐν ταῖς Ἄλπεσι
φρουρίων ἀπολεξάμενος, ἐπὶ Ῥάβενναν ὡς βοηθήσων
κατὰ τάχος ᾔει. <milestone unit="section" n="32" />
οἵπερ ἐπειδὴ τὰ Σισίγιδι
πεπραγμένα ἐπύθοντο, ἀμφὶ τοῖς οἰκείοις δεδιότες,
<milestone unit="section" n="33" />
ἐνταῦθα πρῶτον ἠξίουν ἰέναι. διὸ δὴ Οὐραΐας
παντὶ τῷ στρατῷ ἐς τὰς Ἄλπεις Κουτίας ἦλθε
καὶ τὸν Σίσιγιν ξὺν τοῖς ἀμφὶ τὸν Θωμᾶν ἐπολιόρκει.
ταῦτα Ἰωάννης τε, ὁ Βιταλιανοῦ
ἀδελφιδοῦς, καὶ Μαρτῖνος πυθόμενοι ῾ἀγχοτάτω
γὰρ Πάδου ποταμοῦ ὄντες ἐτύγχανον̓ κατὰ
τάχος ἐβοήθουν παντὶ τῷ στρατῷ καὶ τῶν ἐν
ταῖς Ἄλπεσι φρουρίων τισὶν ἐξ ἐπιδρομῆς
ἐπισκήψαντες εἷλον, καὶ τοὺς ἐνταῦθα ᾠκημένους
ἠνδραποδίσαντο, ἐν οἷς παῖδάς τε συχνοὺς
καὶ γυναῖκας τῶν ὑπὸ τῷ Οὐραΐᾳ στρατευομένων
<pb id="v.4.p.124" />
ξυνεπεσεν εἶναι. <milestone unit="section" n="34" />
πλεῖστοι γὰρ αὐτῶν ἐκ τούτων
δὴ τῶν φρουρίων ὁρμώμενοι εἵποντο. <milestone unit="section" n="35" />
οἵπερ, ἐπεὶ
ἁλῶναι τὰ σφέτερα αὐτῶν ἔμαθον, ἀποταξάμενοι
τοῦ Γότθων στρατοπέδου ἐκ τοῦ αἰφνιδίου, τοῖς
ἀμφὶ τὸν Ἰωάννην προσχωρεῖν ἔγνωσαν, καὶ ἀπ̓
αὐτοῦ Οὐραΐας οὔτε τι ἐνταῦθα ἀνύτειν οὔτε τοῖς
ἐν Ῥαβέννῃ κινδυνεύουσι Γότθοις βοηθεῖν ἴσχυσεν,
ἀλλὰ ἄπρακτος ἐς Λιγουρίαν ξὺν ὀλίγοις
ἐλθὼν ἡσυχῆ ἔμενε. καὶ Βελισάριος κατ̓ ἐξουσίαν
Οὐίττιγίν τε καὶ Γότθων τοὺς δοκίμους ἐν Ῥαβέννῃ καθεῖρξε.
</p></div2>

<div2 type="chapter" n="29" org="uniform" sample="complete"><p><milestone unit="section" n="1" />Τότε δὲ καὶ πρέσβεις ἐκ βασιλέως ἀφίκοντο,
Δόμνικός τε καὶ Μαξιμῖνος, ἐκ βουλῆς ἄμφω,
ἐφ̓ ᾧ τὴν εἰρήνην κατὰ τάδε ποιήσονται:
<milestone unit="section" n="2" />
Οὐίττιγιν μὲν πλούτου τὸ ἥμισυ τοῦ βασιλικοῦ
φέρεσθαι, χώρας τε ἄρχειν ἣ ἐκτὸς Πάδου
ποταμοῦ ἐστι: τῶν δὲ δὴ χρημάτων τὸ ἥμισυ
βασιλέως εἶναι, καὶ αὐτὸν ὅσα ἐντὸς Πάδου
ποταμοῦ ἐστιν ὑπήκοα ἐς ἀπαγωγὴν φόρου
ποιήσασθαι. <milestone unit="section" n="3" />
Βελισαρίῳ τε οἱ πρέσβεις τὰ
βασιλέως γράμματα δείξαντες ἐς Ῥάβενναν
ἐκομίσθησαν. μαθόντες δὲ Γότθοι καὶ Οὐίττιγις
ἐφ̓ ᾧ ἥκοιεν, ἄσμενοι κατὰ ταῦτα ὡμολόγησαν
τὰς σπονδὰς θήσεσθαι. <milestone unit="section" n="4" />
ἅπερ ἀκούσας Βελισάριος
ἤσχαλλεν, ἐν ξυμφορᾷ μεγάλῃ ποιούμενος,
εἰ μή τις αὐτὸν ἐῴη, παρὸν οὐδενὶ πόνῳ, τό τε
κράτος τοῦ πολέμου παντὸς φέρεσθαι καὶ
δορυάλωτον Οὐίττιγιν ἐς Βυζάντιον ἀγαγεῖν.
<pb id="v.4.p.126" />
<milestone unit="section" n="5" />
ἐπειδή τε οἱ πρέσβεις ἐκ Ῥαβέννης πρὸς αὐτὸν
ἵκοντο, γράμμασιν οἰκείοις ἐπιρρῶσαι τὰς ξυνθήκας
ἥκιστα ἤθελεν. <milestone unit="section" n="6" />
ὧνπερ οἱ Γότθοι αἰσθόμενοι
νῷ τε δολερῷ τὴν εἰρήνην σφίσι Ῥωμαίους
προτείνεσθαι ὑπετόπαζον, καὶ ὑποψίᾳ ἐς αὐτοὺς
μεγάλῃ ἐχρῶντο, ἄντικρύς τε ἤδη ἔφασκον ἄνευ
τῶν Βελισαρίου γραμμάτων τε καὶ ὅρκων οὔποτε
ξυνθήκας πρὸς αὐτοὺς θήσεσθαι.
<milestone unit="section" n="7" />
Ἀκούσας δὲ βελισάριος λοιδορεῖσθαί οἱ τῶν
ἀρχόντων τινάς, ὡς δὴ ἐπιβουλεύων τοῖς βασιλέως
πράγμασι τὸν πόλεμον καταλύειν οὐδαμῶς Βούλοιτο,
ξυγκαλέσας ἅπαντας, Δομνίκου τε καὶ
Μαξιμίνου παρόντων, ἔλεξε τοιάδε: <milestone unit="section" n="8" />
<q direct="unspecified">Τὴν μὲν τοῦ
πολέμου τύχην ἐν τῷ ἀσφαλεῖ ὡς ἥκιστα ἑστάναι
αὐτός τε οἶδα καὶ ὑμῶν ἕκαστον ταὐτά μοι γινώσκειν
ὑπὲρ αὐτῆς οἶμαι. <milestone unit="section" n="9" />
πολλούς τε γὰρ ἐπίδοξος,
ὅτι δὴ ἐς αὐτοὺς ἀφίξεται, οὖσα ἡ τῆς
νίκης ἐλπὶς ἔσφηλε, καὶ τοῖς ἠτυχηκέναι δοκοῦσι
τῶν ἐχθρῶν ἤδη παρὰ δόξαν περιεῖναι ξυνέβη.
<milestone unit="section" n="10" />
διὸ δή φημι χρῆναι τοὺς ὑπὲρ τῆς εἰρήνης βουλευομένους
οὐ τὴν ἀγαθὴν ἐλπίδα προβάλλεσθαι
μόνον, ἐφ̓ ἑκάτερα δὲ τὴν ἀπόβασιν ἔσεσθαι
σφίσιν ἐν νῷ ἔχοντας, οὕτω τὴν αἵρεσιν ποιεῖσθαι
τῆς γνώμης. <milestone unit="section" n="11" />
τούτων δὲ τοιούτων ὄντων, ὑμᾶς
τε τοὺς ξυνάρχοντας καὶ τούσδε τοὺς βασιλέως
πρέσβεις ξυνεισάγειν ἔδοξεν ἔμοιγε, ὅπως ἐν τῷ
παρόντι κατ̓ ἐξουσίαν ἑλόμενοι ὅ τι ἂν βασιλεῖ
<pb id="v.4.p.128" />
ξυνοίσειν δοκῇ, μήποτέ τινα ὀπίσω τῶν πραγμάτων
κατ̓ ἐμοῦ ποιήσησθε μέμψιν. <milestone unit="section" n="12" />
τῶν γὰρ
ἀτοπωτάτων ἂν εἴη σιωπᾶν μὲν ἕως ἔξεστιν ἐξελέσθαι
τὰ κρείσσω, σκοπουμένοις δὲ τὴν ἀπὸ τῆς
τύχης ἀπόβασιν τὰς αἰτίας ποιεῖσθαι. <milestone unit="section" n="13" />
ὅσα μὲν
οὖν ἐς τὴν τοῦ πολέμου διάλυσιν βασιλεῖ τε
δέδοκται καὶ Οὐιττίγιδι βουλομένῳ ἐστίν, ἐπίστασθε
δή που. <milestone unit="section" n="14" />
εἰ δὲ καὶ ὑμῖν ξύμφορα ταῦτα
εἶναι δοκεῖ, λεγέτω παρελθὼν ἕκαστος. εἰ μέντοι
πᾶσάν τε Ἰταλίαν οἴεσθε Ῥωμαίοις ἀνασώσασθαι
οἷοί τε εἶναι καὶ τῶν πολεμίων τὴν ἐπικράτησιν
ποιήσασθαι, οὐδὲν κωλύσει μηδὲν ὑποστειλαμένους
εἰπεῖν.</q> ταῦτα ἐπεὶ Βελισάριος εἶπεν,
<milestone unit="section" n="15" />
ἅπαντες ἄντικρυς ἀπεφήναντο τὰ βασιλέως βουλεύματα
βέλτιστα εἶναι, καὶ οὐδὲν αὐτοὺς οἵους
τε ἔσεσθαι περαιτέρω τοὺς πολεμίους ἐργάζεσθαι.
<milestone unit="section" n="16" />
Βελισάριος δὲ ἡσθεὶς τῶν ἀρχόντων τῇ γνώμῃ
γράμμασιν αὐτὴν ἠξίου δηλῶσαι, ὡς μήποτε αὐτὴν
ἀρνηθεῖεν. οἱ δὲ καὶ γράψαντες ἐν βιβλιδίῳ ἐδήλουν
οὐχ οἷοί τε εἶναι περιέσεσθαι τῷ πολέμῳ
τῶν ἐναντίων.
<milestone unit="section" n="17" />
Ταῦτα μὲν ἐν τῷ Ῥωμαίων στρατοπέδῳ ἐγίνετο.
Γότθοι δὲ τῷ λιμῷ πιεζόμενοι οὐκέτι τε ἀντέχειν
τῇ ταλαιπωρίᾳ δυνάμενοι Οὐιττίγιδος μὲν τῇ ἀρχῇ
ἤχθοντο ἅτε ὡς μάλιστα δεδυστυχηκότος, βασιλεῖ
δὲ προσχωρεῖν ὤκνουν, δεδιότες ἄλλο μὲν οὐδέν,
ὅπως δὲ μὴ δοῦλοι βασιλέως γενόμενοι ἔκ τε
Ἰταλίας ἀνίστασθαι ἀναγκάζοιντο καὶ ἐς Βυζάντιον
ἰόντες ἐνταῦθα ἱδρύσεσθαι. <milestone unit="section" n="18" />
ἐν σφίσιν οὖν
αὐτοῖς βουλευσάμενοι, εἴ τι ἐν Γότθοις καθαρὸν
<pb id="v.4.p.130" />
ἦν, βασιλέα τῆς ἑσπερίας βελισάριον ἀνειπεῖν
ἔγνωσαν. πέμψαντες δὲ παῤ αὐτὸν λάθρα ἐδέοντο
ἐς τὴν βασιλείαν καθίστασθαι: ταύτῃ γὰρ αὐτῷ
ἄσμενοι ἕψεσθαι ἰσχυρίζοντο. <milestone unit="section" n="19" />
Βελισάριος δὲ
καταστῆναι μὲν ἐς τὴν ἀρχὴν οὐχ ἑκόντος βασιλέως
ἥκιστα ἤθελε: <milestone unit="section" n="20" />
τῷ τε γὰρ τοῦ τυράννου
ὀνόματι ὑπερφυῶς ἤχθετο καὶ ὅρκοις δεινοτάτοις
πρὸς βασιλέως καταληφθεὶς πρότερον ἔτυχε,
μήποτε αὐτοῦ περιόντος νεωτεριεῖν: ὅπως δὲ τὰ
παρόντα ὡς ἄριστα διοικήσηται, ἀσμένως ἔδοξε
τοὺς τῶν βαρβάρων λόγους ἐνδέχεσθαι. <milestone unit="section" n="21" />
ὧν δὴ
αἰσθόμενος Οὐίττιγις ἔδεισέ τε καὶ Γότθους ὡς
βέλτιστα βεβουλεῦσθαι εἰπὼν Βελισαρίῳ καὶ
αὐτὸς λάθρα παρῄνει ἐς τὴν βασιλείαν ἰέναι:
<milestone unit="section" n="22" />
οὐδένα γάρ οἱ ἐμποδὼν στήσεσθαι. καὶ τότε δὴ
Βελισάριος αὖθις τούς τε βασιλέως πρέσβεις καὶ
πάντας ξυγκαλέσας τοὺς ἄρχοντας ἠρώτα, εἰ
αὐτοῖς λόγου πολλοῦ ἄξιον εἶναι δοκεῖ Γότθους
τε ἅπαντας ξὺν Οὐιττίγιδι δορυαλώτους ποιήσασθαι,
καὶ χρήματα μὲν πάντα ληΐσασθαι,
<milestone unit="section" n="23" />
Ἰταλίαν δὲ Ῥωμαίοις ξύμπασαν ἀνασώσασθαι. οἱ
δὲ ὑψηλόν τε καὶ ὑπέρογκον τοῦτο Ῥωμαίοις
εὐτύχημα ἔφασκον ἔσεσθαι, καὶ πράσσειν αὐτὸν
ὅπη ἂν δύνηταί τι ὡς τάχιστα ἠξίουν. <milestone unit="section" n="24" />
αὐτίκα
γοῦν παρά τε Οὐίττιγιν καὶ Γότθων τοὺς δοκίμους
Βελισάριος τῶν ἐπιτηδείων τινὰς ἔπεμψε, κελεύων
ἐπιτελῆ ποιήσειν ὅσα ὑπέσχοντο. <milestone unit="section" n="25" />
οὐδὲ γὰρ αὐτοὺς
ἐς ἄλλον τινὰ χρόνον τὴν πρᾶξιν ἀποτίθεσθαι ὁ
λιμὸς ξυνεχώρει, ἀλλ̓ ἔτι μᾶλλον ἐγκείμενος ἐς
<pb id="v.4.p.132" />
ταύτην ἐνῆγε. <milestone unit="section" n="26" />
διὸ καὶ πρέσβεις ἐς τὸ Ῥωμαίων
στρατόπεδον στέλλουσιν αὖθις, ἄλλο μὲν ὅτι δὴ
ἐς τὸ πλῆθος ἐροῦντας, ἐν παραβύστῳ δὲ πρὸς
Βελισαρίου τὰ πιστὰ ληψομένους, ὡς ἄχαρί τε
αὐτῶν ἐργάσεται οὐδένα καὶ βασιλεὺς τὸ λοιπὸν
Ἰταλιωτῶν αὐτὸς καὶ Γότθων εἴη, οὕτω τε ξὺν
αὐτῷ καὶ τῷ Ῥωμαίων στρατῷ ἐς Ῥάβενναν
ἥξοντας. <milestone unit="section" n="27" />
Βελισάριος δὲ τὰ μὲν ἄλλα ὤμοσεν
ἅπαντα, καθάπερ οἱ πρέσβεις ἠξίουν, ὑπὲρ δὲ τῆς
βασιλείας αὐτῷ Οὐιττίγιδι καὶ Γότθων τοῖς
ἄρχουσιν ὀμεῖσθαι ἔφη. <milestone unit="section" n="28" />
καὶ αὐτὸν οἱ πρέσβεις
οὐκ ἄν ποτε ἀποσείεσθαι τὴν βασιλείαν οἰόμενοι,
ἀλλ̓ ἐφίεσθαι αὐτῆς πάντων μάλιστα, αὐτίκα
δὴ μάλα ἐς Ῥάβενναν ξὺν αὐτοῖς ἐκέλευον ἰέναι.
<milestone unit="section" n="29" />
καὶ τότε δὴ Βελισάριος Βέσσαν τε καὶ Ἰωάννην
καὶ Ναρσῆν καὶ Ἀράτιον ῾τούτους γάρ οἱ ὡς
μάλιστα δύσνους εἶναι ὑπώπτευεν̓ ἄλλον ἀλλαχόσε
ξὺν τοῖς ἑπομένοις ἐκέλευεν ἰέναι τά τε
ἀναγκαῖα σφίσι πορίζεσθαι: αὐτῷ γὰρ οὐκέτι
ἔφασκε δυνατὰ εἶναι ἐς τοῦτο δὴ τὸ χωρίον παντὶ
τῷ στρατῷ τὰ ἐπιτήδεια ἐσκομίζεσθαι. <milestone unit="section" n="30" />
καὶ οἱ
μὲν κατὰ ταῦτα ἐποίουν, ξὺν Ἀθανασίῳ τῷ τῶν
πραιτωρίων ὑπάρχῳ, ἄρτι ἥκοντι ἐκ Βυζαντίου,
αὐτὸς δὲ τῷ ἄλλῳ στρατεύματι σὺν Γότθων τοῖς
πρέσβεσιν ἐς Ῥάβενναν ᾔει. <milestone unit="section" n="31" />
καὶ νηῶν στόλον
ἐμπλησάμενος σίτου καὶ τῶν ἄλλων ἐπιτηδείων
ἐκέλευε κατὰ τάχος ἐς Κλάσσες τὸν λιμένα
ἐσπλεῖν: οὕτω γὰρ Ῥωμαῖοι τὸ Ῥαβέννης προάστειον
καλοῦσιν οὗ ὁ λιμήν ἐστιν.
<milestone unit="section" n="32" />
Ἐμοὶ δὲ τότε διασκοπουμένῳ τὴν ἐς Ῥάβενναν
εἴσοδον τοῦ Ῥωμαίων στρατοῦ ἔννοιά τις ἐγένετο,
<pb id="v.4.p.134" />
ἀνθρώπων μὲν ξυνέσει ἢ τῇ ἄλλῃ ἀρετῇ ὡς
ἥκιστα περαίνεσθαι τὰ πρασσόμενα, εἶναι δέ τι
δαιμόνιον, ὅπερ αὐτῶν ἀεὶ στρέφον τὰς διανοίας
ἐνταῦθα ἄγει οὗ δὴ κωλύμη τις τοῖς περαινομένοις
οὐδεμία ἔσται. <milestone unit="section" n="33" />
τοὺς γὰρ ἐναντίους οἱ Γότθοι
πλήθει καὶ δυνάμει παρὰ πολὺ ὑπεραίροντες καὶ
οὔτε μάχῃ διακριθέντες, ἐπεὶ ἐν Ῥαβέννῃ ἐγένοντο,
οὔτε ἄλλῳ ὁτῳοῦν δεδουλωμένοι τὸ φρόνημα,
δορυάλωτοί τε πρὸς τῶν ἐλασσόνων ἐγίνοντο καὶ
τὸ τῆς δουλείας ὄνομα ἐν ὕβρει οὐδεμιᾷ ἦγον. <milestone unit="section" n="34" />
αἱ
δὲ γυναῖκες ῾ἐτύγχανον γὰρ πρὸς τῶν ἀνδρῶν
ἀκηκουῖαι μεγάλους τε τὰ σώματα καὶ ἀριθμοῦ
κρείσσους τοὺς πολεμίους εἶναἰ ἐπειδὴ ἅπαντας
ἐπὶ τῆς πύλης καθήμεναι εἶδον, ἔς τε τὰ πρόσωπα
τῶν ἀνδρῶν πᾶσαι ἀπέπτυον, καὶ ταῖς χερσὶν
ἐνδεικνύμεναι τοὺς νενικηκότας τὴν ἀνανδρίαν ὠνείδιζον.
<milestone unit="section" n="35" />
Βελισάριος δὲ Οὐίττιγιν μὲν οὐ ξὺν ἀτιμίᾳ ἐν
φυλακῇ εἶχε, τῶν δὲ βαρβάρων ὅσοι ἐντὸς Πάδου
ποταμοῦ ᾤκηντο, ἐς ἀγροὺς τοὺς σφετέρους ἰόντας,
<milestone unit="section" n="36" />
ἐκέλευεν αὐτῶν κατ̓ ἐξουσίαν ἐπιμελεῖσθαι. πολέμιον
γάρ οἱ οὐδὲν ἐνταῦθα ὑπώπτευεν ἔσεσθαι,
οὐδὲ Γότθους ποτὲ ταύτῃ ξυστήσεσθαι, ἐπεὶ
πολλοὺς πρότερον τοῦ Ῥωμαίων στρατοῦ ἐς τὰ
ἐκείνῃ χωρία καταστησάμενος ἔτυχεν. οἱ δὲ
κατὰ τάχος ἄσμενοι ᾔεσαν. <milestone unit="section" n="37" />
οὕτω τε Ῥωμαῖοι ἐν τῷ
ἀσφαλεῖ ἤδη ἐγίνοντο: οὐ γὰρ ἔτι Γότθων ἔν γε
<pb id="v.4.p.136" />
Ῥαβέννῃ πλήθει ἡσσῶντο. μετὰ δὲ τὰ ἐν Παλατίῳ
χρήματα ἔλαβεν, ἅπερ διακομίζειν βασιλεῖ
ἔμελλε. <milestone unit="section" n="38" />
Γότθων γὰρ οὐδένα οὔτε αὐτὸς ἐληΐσατο
οὔτε ἄλλῳ τῳ ληΐσασθαι ξυνεχώρησεν, ἀλλ̓
αὐτῶν ἕκαστος τὴν οὐσίαν κατὰ τὰ ξυγκείμενα
διεσώσατο. <milestone unit="section" n="39" />
ἐπεὶ δὲ τῶν βαρβάρων ὅσοι ἐς τῶν
χωρίων τὰ ἐχυρώτατα φυλακὴν εἶχον Ῥάβεννάν
τε καὶ Οὐίττιγιν πρὸς Ῥωμαίων ἔχεσθαι ἤκουσαν,
πρέσβεις παρὰ Βελισάριον ἔπεμπον, σφᾶς
τε αὐτοὺς ὁμολογίᾳ παραδιδόναι καὶ ἅπερ ἐφύλασσον
ἀξιοῦντες. <milestone unit="section" n="40" />
καὶ ὅς, ἅπασι τὰ πιστὰ προθυμότατα
παρασχόμενος, Ταρβήσιόν τε καὶ εἴ τι
ἄλλο ἐν Βενετίοις ὀχύρωμα ἦν παρεστήσατο.
Καισῆνα γὰρ ἐν Αἰμιλίᾳ μόνη ἐλέλειπτο, ἣν δὴ
πρότερον ξὺν Ῥαβέννῃ παραστησάμενος ἔτυχε.
<milestone unit="section" n="41" />
καὶ Γότθοι μὲν ἅπαντες ὅσοι τούτων δὴ τῶν
χωρίων ἦρχον, ἐπειδὴ τάχιστα τὰ πιστὰ ἔλαβον,
παρὰ Βελισάριον ἥκοντες αὐτοῦ ἔμενον: Ἰλδίβαδος
δέ, ἀνὴρ δόκιμος, ὅσπερ φρουρᾶς τῆς ἐν
Βερώνῃ ἦρχε, πρέσβεις μὲν ἐς Βελισάριον ἐφ̓
οἷσπερ οἱ ἄλλοι καὶ αὐτὸς ἔπεμψεν, ἐπεὶ καὶ
τοὺς παῖδας τοὺς αὐτοῦ ἐν Ῥαβέννῃ εὑρὼν Βελισάριος
ἔσχεν, οὐ μὴν οὔτε ἐς Ῥάβενναν ἦλθεν οὔτε
Βελισαρίῳ ὑποχείριος γέγονε. τύχη γάρ τις
αὐτῷ ξυνέβη ἣν δὴ ἐγὼ αὐτίκα δηλώσω.
<pb id="v.4.p.138" />
</p></div2>

<div2 type="chapter" n="30" org="uniform" sample="complete"><p><milestone unit="section" n="1" />Τινὲς τοῦ Ῥωμαίων στρατοῦ ἄρχοντες βασκανίαν
ἐς Βελισάριον ἔχοντες διέβαλλον αὐτὸν
βασιλεῖ, τυραννίδα οὐδαμόθεν αὐτῷ προσήκουσαν
ἐπενεγκόντες. <milestone unit="section" n="2" />
βασιλεὺς δὲ οὐχ ὅσον ταῖς διαβολαῖς
ταύταις ἀναπεισθείς, ἀλλ̓ ὅτι οἱ ὁ Μηδικὸς
πόλεμος ἐνέκειτο ἤδη, Βελισάριον μὲν ὡς τάχιστα
μετεπέμψατο, ὅπως ἐπὶ Πέρσας στρατεύσειεν:
ἐπιμελεῖσθαι δὲ Ἰταλίας Βέσσαν τε καὶ Ἰωάννην
ξὺν τοῖς ἄλλοις ἐκέλευε, καὶ Κωνσταντιανῷ ἐς
Ῥάβενναν ἐκ Δαλματίας ἐπέστελλεν ἰέναι. <milestone unit="section" n="3" />
Γότθοι
δὲ οἳ Πάδου τε ποταμοῦ καὶ Ῥαβέννης ἐκτὸς
ἵδρυντο, ἀκούσαντες ὡς Βελισάριον βασιλεὺς μεταπέμποιτο,
τὰ μὲν πρῶτα ἐν ἀλογίᾳ τὸ πρᾶγμα
εἶχον, οὐκ ἄν ποτε οἰόμενοι Βελισάριον τῆς ἐς
Ἰουστινιανὸν πίστεως περὶ ἐλάσσονος τὴν Ἰταλίας
βασιλείαν ποιήσασθαι. <milestone unit="section" n="4" />
ἐπεὶ δὲ αὐτοῦ πολλὴν
τῆς ἀφόδου τὴν παρασκευὴν ἐπύθοντο εἶναι,
ξυμφρονήσαντες, εἴ τι αὐτῶν καθαρὸν ἐνταῦθα
ἔτι ἐλέλειπτο, ἐς Τικινὸν παρὰ Οὐραΐαν τὸν
Οὐιττίγιδος ἀδελφιδοῦν ἦλθον, πολλά τε πρότερον
ξὺν αὐτῷ κλαύσαντες ἔλεξαν τοιάδε: <milestone unit="section" n="5" />
<q direct="unspecified">Οὐκ
ἄλλος οὐδεὶς τῷ Γότθων γένει αἰτιώτατος τῶν
παρόντων κακῶν ἢ σὺ γέγονας. ἡμεῖς γὰρ τὸν
θεῖον τὸν σόν, οὕτως ἀνάνδρως τε καὶ ἀτυχῶς
ἐξηγούμενον, πάλαι ἂν τῆς ἀρχῆς παρελύσαμεν,
ὥσπερ Θευδάτον τὸν Θευδερίχου ἀδελφιδοῦν, εἰ
μή σου τὸ δοκοῦν δραστήριον αἰσχυνόμενοι
<pb id="v.4.p.140" />
Οὐιττίγιδι μὲν τὸ τῆς βασιλείας ὄνομα ξυγχωρεῖν
ἔγνωμεν, ἔργῳ δὲ σοὶ μόνῳ παραδιδόναι τὴν
Γότθων ἀρχήν. <milestone unit="section" n="6" />
ἀλλὰ περιέστηκεν ἡ τότε δοκοῦσα
ἡμῶν εὐγνωμοσύνη, νῦν ἄνοιά τε φαινομένη καὶ
τῶνδε ἡμῖν τῶν ξυμφορῶν αἰτία. <milestone unit="section" n="7" />
Γότθων γάρ,
ὥσπερ οἶσθα, ὦ φίλε Οὐραΐα, τεθνάναι μὲν ἐν τῷ
πολέμῳ πλείστους τε καὶ ἀρίστους ξυμβαίνει, τῶν
δὲ περιόντων, εἴ τι μὲν ἄριστον ἀπολέλειπται, ξύν
τε Οὐιττίγιδι καὶ χρήμασι πᾶσι Βελισάριος ἄγων
οἰχήσεται. <milestone unit="section" n="8" />
ταὐτὸ δὲ τοῦτο μὴ οὐχὶ καὶ ἡμᾶς
ὀλίγῳ ὕστερον πείσεσθαι, ὀλίγους τε καὶ λίαν
οἰκτροὺς καθεστῶτας, οὐδεὶς ἂν ἀντείποι. <milestone unit="section" n="9" />
τοιούτων
τοίνυν περιεστηκότων δεινῶν, τὸ ξὺν εὐκλείᾳ
τεθνάναι μᾶλλον ξυνοίσει ἢ παῖδάς τε καὶ
γυναῖκας πρὸς τῶν πολεμίων ἐς τῆς γῆς τὰς ἐσχατιὰς
ἀγομένους ἰδεῖν. <milestone unit="section" n="10" />
πράξομεν δέ τι, ὡς τὸ εἰκός,
ἀρετῆς ἄξιον, ἤν γέ σε τῶν ἔργων ἀρχηγὸν ἕξομεν.</q>
Γότθοι μὲν τοσαῦτα εἶπον.
<milestone unit="section" n="11" />
Οὐραΐας δὲ ἀμείβεται ὧδε: <q direct="unspecified">Ὡς μὲν δεῖ ἐν
τοῖς παροῦσι δεινοῖς πρὸ τῆς δουλείας ἡμᾶς τὸν
κίνδυνον αἱρεῖσθαι, ταὐτά με ὑμῖν γινώσκειν
ξυμβαίνει. <milestone unit="section" n="12" />
ἐς Γότθων δέ με τὴν βασιλείαν καθίστασθαι
παντάπασιν οἶμαι ἀξύμφορον εἶναι:
πρῶτα μέν, ὅτι Οὐιττίγιδος ἀδελφιδοῦς ὤν, ἀνδρὸς
οὕτως ἠτυχηκότος, εὐκαταφρόνητος ἂν τοῖς πολεμίοις
εἶναι δοκοίην, ἐπεὶ ἐς τοὺς συγγενέας ἀεὶ τὰς
ὁμοίας τύχας παραπέμπεσθαι οἴονται ἄνθρωποι:
<milestone unit="section" n="13" />
ἔπειτα δὲ οὐδὲ ὅσια ποιεῖν δόξαιμι, ἐπιβατεύων
τῆς τοῦ θείου ἀρχῆς, καὶ ἀπ̓ αὐτοῦ μοι ἀχθομένους
ὑμῶν τοὺς πλείστους, ὡς τὸ εἰκός, ἕξω. <milestone unit="section" n="14" />
ἐγὼ
δέ φημι χρῆναι Γότθων ἄρχοντα ἐς κίνδυνον τόνδε
<pb id="v.4.p.142" />
Ἰλδίβαδον καθίστασθαι, ἄνδρα ἐς ἄκρον ἀρετῆς
ἥκοντα καὶ διαφερόντως δραστήριον. <milestone unit="section" n="15" />
ᾧ δὴ καὶ
Θεῦδιν θεῖόν γε ὄντα τὸν τῶν Οὐισιγότθων ἡγούμενον
ξυνάρασθαι τοῦ πολέμου διὰ τὸ ξυγγενὲς
οὐδὲν ἀπεικός. διὸ δὴ καὶ τὸν ἀγῶνα ξὺν ἐλπίδι
ἀμείνονι πρὸς τοὺς ἐναντίους διοίσομεν.</q>
<milestone unit="section" n="16" />
Τοσαῦτα καὶ Οὐραΐας εἰπὼν τὰ ξύμφορα Γότθοις
ἅπασι λέγειν ἔδοξε. καὶ αὐτοῖς Ἰλδίβαδος ἐκ
Βερώνης αὐτίκα μετάπεμπτος ἦλθεν. <milestone unit="section" n="17" />
ᾧ δὴ τὴν
πορφύραν περιβαλόντες, βασιλέα τε Γότθων
ἀνεῖπον καὶ σφίσιν εὖ θέσθαι τὰ παρόντα
ἐδέοντο. ὧδε μὲν ἐς τὴν ἀρχὴν Ἰλδίβαδος
κατέστη. <milestone unit="section" n="18" />
ὀλίγῳ δὲ ὕστερον Γότθους ἅπαντας
ξυγκαλέσας ἔλεξε τοιάδε: <q direct="unspecified">Ἅπαντας ὑμᾶς, ἄνδρες
ξυστρατιῶται, πολλῶν ξυνεπίσταμαι εἶναι πολέμων
ἐμπείρους, ὥστε οὔποτε εἰκότως εἰς τὸ
πολεμεῖν ἐκ τοῦ εὐθέος χωρήσομεν. ἐμπειρία
γὰρ λογισμὸν φέρουσα θρασύνεσθαι ῆκιστα
εἴωθεν. <milestone unit="section" n="19" />
ἄξιον δὲ ἀναμνησθέντας πάντων ὑμᾶς
τῶν πρότερον ξυμπεπτωκότων, οὕτω τανῦν ὑπὲρ
τῶν παρόντων βουλεύεσθαι. <milestone unit="section" n="20" />
λήθη γὰρ πολλοῖς
τισιν ἐπιγενομένη τῶν ἤδη φθασάντων ἐπῆρε
μὲν αὐτῶν οὐκ ἐν δέοντι ὑπὸ ἀμαθίας τὰς γνώμας,
<milestone unit="section" n="21" />
ἐν δὲ τοῖς μεγίστοις ἱκανῶς ἔσφηλεν. Οὐίττιγις
τοίνυν οὐκ ἀκόντων γε οὐδὲ ἀντιτεινόντων ὑμῶν
ἐς τῶν πολεμίων αὑτὸν καθῆκε τὰς χεῖρας, ἀλλ̓
ἀπειπόντες τότε πρὸς τὰ τῆς τύχης ἐναντιώματα
<pb id="v.4.p.144" />
ξυμφορώτατον ἡμῖν αὐτοῖς ἡγήσασθε εἶναι Βελισαρίῳ
οἴκοι καθήμενοι ἐπακούειν μᾶλλον ἢ τοῖς
σώμασι διακινδυνεύειν ἀπέραντα. <milestone unit="section" n="22" />
νῦν μέντοι
αὐτὸν ἀκηκοότες ἐς Βυζάντιον στέλλεσθαι,
νεωτέροις πράγμασιν ἐγχειρεῖν ἔγνωτε. καίτοι
ἐχρῆν ἐκλογίζεσθαι ὑμῶν ἕκαστον ὡς οὐχ ἅπαντα
τοῖς ἀνθρώποις ᾗ δοκεῖ γίγνεται, ἀλλὰ τῶν
δεδογμένων παρὰ δόξαν πολλάκις ἡ τῶν πραγμάτων
ἀπόβασις ἀπ̓ ἐναντίας ἐχώρησε. <milestone unit="section" n="23" />
τύχη γὰρ
καὶ μετάμελος τὰ πολλὰ κατορθοῦν ἐκ τοῦ
ἀπροσδοκήτου πεφύκασιν: ὅπερ καὶ νῦν Βελισαρίῳ
ξυμβήσεσθαι οὐδὲν ἀπεικός. <milestone unit="section" n="24" />
ἄμεινον
τοίνυν πυθέσθαι μὲν αὐτοῦ πρότερον, πειρᾶσθαι
δὲ ἀντικαθιστάναι τὸν ἄνθρωπον ἐπὶ τὰ πρώην
ξυγκείμενα, οὕτω τε ὑμᾶς ἐπὶ τῶν πράξεων τὰ δεύτερα ἰέναι.</q>
<milestone unit="section" n="25" />
Ταῦτα Ἰλδίβαδος εἰπὼν εὖ τε βεβουλεῦσθαι
Γότθοις ἔδοξε καὶ πρέσβεις ἐς Ῥάβενναν κατὰ
τάχος ἔπεμψεν. οἳ δὴ Βελισαρίῳ ἐς ὄψιν ἐλθόντες
τῶν τε ξυγκειμένων σφίσιν ὑπέμνησαν καὶ ἅτε
διαλυτὴν τῶν ὡμολογημένων ἐκάκιζον, αὐθαίρετον
μὲν ἀποκαλοῦντες ἀνδράποδον, ὀνειδίζοντες
δὲ ὅτι δὴ οὐκ ἐρυθριῴη πρὸ τῆς βασιλείας τὴν
δουλείαν αἱρούμενος, ἄλλα τε τοιαῦτα πολλὰ
λέγοντες ἐπὶ τὴν ἀρχὴν παρεκάλουν. <milestone unit="section" n="26" />
οὕτω γὰρ
καὶ Ἰλδίβαδον ἐθελούσιον ἀφίξεσθαι ἰσχυρίζοντο,
τήν τε πορφυρίδα καταθησόμενον ἐς τοὺς αὐτοῦ
πόδας καὶ βασιλέα Βελισάριον Γότθων τε καὶ
Ἰταλιωτῶν προσκυνήσοντα. <milestone unit="section" n="27" />
οἱ μὲν πρέσβεις
<pb id="v.4.p.146" />
ταῦτα ἔλεγον, οἰόμενοι τὸν ἄνδρα τὸ τῆς βασιλείας
ὄνομα οὐδὲν μελλήσαντα ἐπισπάσασθαι
αὐτίκα δὴ μάλα. <milestone unit="section" n="28" />
ὁ δὲ οὐ προσδεχομένοις
αὐτοῖς ἄντικρυς ἀπεῖπεν, ὡς οὐκ ἄν ποτε ζῶντος
Ἰουστινιανοῦ βασιλέως Βελισάριος ἐπιβατεύοι
τοῦ τῆς βασιλείας ὀνόματος. <milestone unit="section" n="29" />
καὶ οἱ μὲν ταῦτα
ἀκούσαντες ἀπηλλάσσοντό τε ὡς τάχιστα καὶ
Ἰλδιβάδῳ τὸν πάντα λόγον ἀπήγγελλον. <milestone unit="section" n="30" />
Βελισάριος
δὲ τὴν ἐπὶ τὸ Βυζάντιον ᾔει καὶ ὁ χειμὼν
ἔληγε, καὶ τὸ πέμπτον ἔτος ἐτελεύτα τῷ πολέμῳ
τῷδε, ὃν Προκόπιος ξυνέγραψεν.</p></div2></div1></body></text></TEI.2>