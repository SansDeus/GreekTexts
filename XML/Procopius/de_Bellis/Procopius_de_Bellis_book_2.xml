<?xml version="1.0" encoding="utf-8"?>
<TEI.2><text id="tlg4029.tlg001.perseus-grc1"><body><div1 type="book" n="2" org="uniform" sample="complete"><head>ΥΠΕΡ ΤΩΝ ΠΟΛΕΜΩΝ ΛΟΓΟΣ ΔΕΥΤΕΡΟΣ</head>
<div2 type="chapter" n="1" org="uniform" sample="complete"><p><milestone unit="section" n="1" />
Χρόνῳ δὲ οὐ πολλῷ ὕστερον ὁ Χοσρόης μαθὼν
ὡς καὶ Ἰταλίαν Βελισάριος Ἰουστινιανῷ βασιλεῖ
προσποιεῖν ἤρξατο, οὐκέτι κατέχειν οἷός τε ἦν
τὴν διάνοιαν, ἀλλὰ σκήψεις ἐπινοεῖν ἤθελεν ὅπως
δὴ λόγῳ τινὶ εὐπρεπεῖ τὰς σπονδὰς λύσειεν.
<milestone unit="section" n="2" />
ὑπὲρ ὧν κοινολογησάμενος Ἀλαμουνδάρῳ ἐκέλευεν
αὐτὸν ξυμπορίζεσθαι πολέμου αἰτίας. <milestone unit="section" n="3" />
ὁ
δὲ Ἀρέθᾳ ἐπικαλέσας ὅτι αὐτὸν περὶ γῆς ὁρίων
βιάζοιτο, ἐς χεῖράς τε αὐτῷ ἐν σπονδαῖς ἦλθε
καὶ γῆν τὴν Ῥωμαίων ἐπὶ ταύτῃ τῇ σκήψει
καταθεῖν ἤρξατο. <milestone unit="section" n="4" />
ἔφασκέ τε ὡς αὐτὸς οὐ λύει
τὰς Περσῶν τε καὶ Ῥωμαίων σπονδάς, ἐπεὶ αὐτὸν
ἐς ταύτας οὐδέτεροι ἐσεγράψαντο. <milestone unit="section" n="5" />
καὶ ἦν δὲ
οὕτως. οὐ γάρ τις πώποτε Σαρακηνῶν λόγος
ἐν σπονδαῖς γέγονεν, ἅτε ξυνεχομένων τῷ Περσῶν
τε καὶ Ῥωμαίων ὀνόματι. <milestone unit="section" n="6" />
αὕτη δὲ ἡ χώρα, ἣ
δὴ πρὸς ἑκατέρων τότε Σαρακηνῶν ἀντελέγετο,
Στρᾶτα μὲν κέκληται, Παλμύρας δὲ πόλεως πρὸς
νότον ἄνεμον τέτραπται, δένδρον μὲν ἤ τι τῶν
<pb id="v.1.p.262" />
ἐν τοῖς ληίοις ἀγαθῶν οὐδαμῆ φέρουσα ῾ἡλιόκαυστος
γὰρ ὑπερφυῶς ἐστἰ, προβάτων δέ τισιν
ἐκ παλαιοῦ ἀνειμένη νομαῖς. <milestone unit="section" n="7" />
Ἀρέθας μὲν οὖν
Ῥωμαίων ἰσχυρίζετο εἶναι τὸν χῶρον, τῷ τε
ὀνόματι τεκμηριούμενος οὗ δὴ πρὸς πάντων ἄνωθεν
ἔτυχε ῾Στρᾶτα γὰρ ἡ ἐστρωμένη ὁδὸς τῇ
Λατίνων καλεῖται φωνᾖ καὶ μαρτυρίαις παλαιοτάτων
ἀνδρῶν χρώμενος. <milestone unit="section" n="8" />
Ἀλαμούνδαρος δὲ φιλονεικεῖν
μὲν ὑπὲρ τοῦ ὀνόματος ἥκιστα ἐδικαίου,
μισθοὺς δέ οἱ τοῦ ἐνταῦθα νομοῦ ἐκ παλαιοῦ
ἔφασκε τοὺς τὰ πρόβατα κεκτημένους διδόναι.
<milestone unit="section" n="9" />
διὸ δὴ βασιλεὺς Ἰουστινιανὸς Στρατηγίῳ τε
πατρικίῳ ἀνδρὶ καὶ τῶν βασιλικῶν θησαυρῶν
ἄρχοντι, ἄλλως δὲ ξυνετῷ καὶ εὐπατρίδῃ, ἔτι
μέντοι καὶ Σούμμῳ τῶν ἐν Παλαιστίνῃ στρατιωτῶν
ἡγησαμένῳ, τὴν τῶν ἀντιλεγομένων ἐπέτρεψε
δίαιταν. <milestone unit="section" n="10" />
ὁ δὲ Σοῦμμος Ἰουλιανοῦ ἀδελφὸς ἦν,
ὃς ὀλίγῳ ἔμπροσθεν ἐς Αἰθίοπάς τε καὶ Ὁμηρίτας
ἐπρέσβευσε. <milestone unit="section" n="11" />
καὶ αὐτοῖν ἅτερος μέν, Σοῦμμος,
μὴ χρῆναι Ῥωμαίους καταπροΐεσθαι τὴν χώραν
ἠξίου, Στρατήγιος δὲ βασιλέως ἐδεῖτο μὴ χώρας
τινὸς ἕνεκα βραχείας τε καὶ ὡς ἥκιστα λόγου
ἀξίας, ἀλλὰ ἀγόνου τε καὶ ἀκάρπου παντάπασιν
οὔσης, Πέρσαις πολεμησείουσι σκήψεις τοῦ πολέμου
χαρίζεσθαι: βασιλεὺς μὲν οὖν Ἰουστινιανὸς
ταῦτα ἐν βουλῇ ἐποιεῖτο, καὶ χρόνος πολὺς ταύτῃ
δὴ τῇ διαίτῃ ἐτρίβη.
<milestone unit="section" n="12" />
Χοσρόης δὲ ὁ Περσῶν βασιλεὺς λελύσθαι πρὸς
Ἰουστινιανοῦ τὰς σπονδὰς ἔφασκε, πολλὴν ἐπιβουλὴν
ἐς οἶκον τὸν αὐτοῦ ἄρτι ἐνδειξαμένου, οἷς
δὴ ἑταιρίζεσθαι Ἀλαμούνδαρον ἐν σπονδαῖς ἐνεχείρησε.
<pb id="v.1.p.264" />
<milestone unit="section" n="13" />
Σοῦμμον γὰρ ἔναγχος ἐπὶ διαίτῃ δῆθεν
τῷ λόγῳ παῤ αὐτὸν ἥκοντα ἐπαγγελίαις αὐτὸν
περιελθεῖν μεγάλων χρημάτων, ἐφ̓ ᾧ προσχωρήσει
Ῥωμαίοις, γράμματά τε προΐσχετο ἃ δὴ
πρὸς Ἀλαμούνδαρον ὑπὲρ τούτων Ἰουστινιανὸς
βασιλεὺς ἔγραψε. <milestone unit="section" n="14" />
καὶ πρὸς Οὔννων δέ τινας
ἰσχυρίζετο αὐτὸν ἐπιστολὴν πέμψαι, ἐγκελευομένην
αὐτοῖς ἐσβαλεῖν τε ἐς τὴν Περσῶν γῆν
καὶ τοῖς ἐκείνῃ χωρίοις ἐπὶ πλεῖστον λυμήνασθαι.
ἣν δή οἱ τοὺς Οὔννους αὐτοὺς ἔφασκεν ἐγχειρίσαι
ἐς ὄψιν ἐλθόντας. <milestone unit="section" n="15" />
ταῦτα μὲν Χοσρόης ἐπικαλῶν
Ῥωμαίοις τὰς σπονδὰς λύειν διενοεῖτο. εἰ μέντοι
ταῦτα λέγοντί οἱ ἀληθίζεσθαι ξυνέβαινεν, οὐκ
ἔχω εἰπεῖν.
</p></div2>

<div2 type="chapter" n="2" org="uniform" sample="complete"><p><milestone unit="section" n="1" />
Ἐν τούτῳ δὲ Οὐίττιγις, ὁ τῶν Γότθων ἡγούμενος,
ἤδη τῷ πολέμῳ κεκακωμένος, πρέσβεις δύο
παῤ αὐτὸν ἔπεμψεν, ἀναπείσοντας ἐπὶ Ῥωμαίους
στρατεύεσθαι, οὐ Γότθους μέντοι, ὅπως μὴ κατάδηλοι
αὐτόθεν γινόμενοι ξυγχέωσι τὰ πρασσόμενα,
ἀλλὰ Λιγούρους ἱερεῖς, χρήμασιν ἁδροῖς ἐς ταύτην
ἠγμένους τὴν πρᾶξιν. <milestone unit="section" n="2" />
ὧν ἅτερος μὲν ὅσπερ
ἀξιώτερος ἔδοξεν εἶναι, δόκησίν τε καὶ ὄνομα
ἐπισκόπου περιβεβλημένος οὐδὲν αὐτῷ προσῆκον,
ἐς τὴν πρεσβείαν καθίστατο, ὁ δὲ δὴ ἕτερος αὐτῷ
ὑπηρετῶν εἵπετο. <milestone unit="section" n="3" />
ὁδῷ τε ἰόντες ἐς τὰ ἐπὶ τῆς
Θρᾴκης χωρία ἑταιρίζονταί τινα ἐνθένδε Σύρας τε
<pb id="v.1.p.266" />
καὶ τῆς Ἑλληνίδος φωνῆς ἑρμηνέα σφίσιν ἐσόμενον,
ἅπαντάς τε Ῥωμαίους λαθόντες ἐς τὰ
Περσῶν ἤθη ἀφίκοντο. ἅτε γὰρ ἐν σπονδαῖς
καθεστῶτες οὐκ ἐς τὸ ἀκριβὲς ταύτῃ ἐφύλασσον.
<milestone unit="section" n="4" />
Χοσρόου τε ἐς ὄψιν ἐλθόντες ἔλεξαν τοιάδε <q direct="unspecified">Τοὺς
μὲν ἄλλους ἅπαντας, ὦ βασιλεῦ, πρέσβεις τῶν
αὐτοῖς ἕνεκα ξυμφόρων ἐκ τοῦ ἐπὶ πλεῖστον ξυμβαίνει
ἐς τὴν πρεσβείαν καθίστασθαι, ἡμᾶς δὲ
Οὐίττιγις ὁ Γότθων τε καὶ Ἰταλιωτῶν βασιλεὺς
ἔπεμψε τοὺς λόγους ὑπὲρ τῆς σῆς ποιησομένους
ἀρχῆς: καὶ αὐτὸν νόμιζε παρόντα σοι τανῦν
φθέγγεσθαι τάδε. <milestone unit="section" n="5" />
εἴ τίς σε, ὦ βασιλεῦ, ξυνελὼν
φαίη τήν τε σὴν βασιλείαν καὶ πάντας ἀνθρώπους
Ἰουστινιανῷ προέσθαι, ὀρθῶς ἂν εἴποι. <milestone unit="section" n="6" />
ὁ μὲν γὰρ
νεωτεροποιός τε ὢν φύσει καὶ τῶν οὐδ̓ ὁπωστιοῦν
αὐτῷ προσηκόντων ἐρῶν, μένειν τε οὐ δυνάμενος
ἐν τοῖς καθεστῶσι, γῆν μὲν ἅπασαν
ξυλλαβεῖν ἐπεθύμησεν, ἑκάστην δὲ ἀρχὴν περιβαλέσθαι
ἐν σπουδῇ ἔσχεν. <milestone unit="section" n="7" />
εἶτα ῾οὐδὲ γὰρ Πέρσαις
κατὰ μόνας ἐγχειρεῖν ἴσχυεν οὐδὲ Περσῶν οἱ
ἀντιστατούντων οἷός τε ἦν ἐπ̓ ἄλλους ἰέναἰ σὲ μὲν
τῷ τῆς εἰρήνης παραπετάσματι ἐξαπατᾶν ἔγνω,
τοὺς δὲ λοιποὺς βιαζόμενος μεγάλας δυνάμεις ἐπὶ
τῇ σῇ ἀρχῇ ἑταιρίζεσθαι. <milestone unit="section" n="8" />
Βανδίλων μὲν οὖν ἤδη
καθελὼν τὴν βασιλείαν καὶ Μαυρουσίους καταστρεψάμενος,
Γότθων αὐτῷ φιλίας ὀνόματι
ἐκποδὼν ἱσταμένων, χρήματά τε μεγάλα καὶ
σώματα πολλὰ ἐπαγόμενος ἐφ̓ ἡμᾶς ἥκει. <milestone unit="section" n="9" />
ἔνδηλος
δέ ἐστιν, ἢν καὶ Γότθους παντάπασιν ἐξελεῖν
δύνηται, ὡς ξὺν ἡμῖν τε καὶ τοῖς ἤδη δεδουλωμένοις
<pb id="v.1.p.268" />
ἐπὶ Πέρσας στρατεύσει, οὔτε τὸ τῆς
φιλίας ἐννοῶν ὄνομα οὔτε τι τῶν ὀμωμοσμένων
ἐρυθριῶν. <milestone unit="section" n="10" />
ἕως οὖν ἔτι σοι λείπεταί τις σωτηρίας
ἐλπίς, μήτε ἡμᾶς ἐργάσῃ κακὸν περαιτέρω μηδὲν
μήτε αὐτὸς πάθῃς, ἀλλ̓ ὅρα μὲν ἐν τοῖς ἡμετέροις
κακοῖς ὅσα ὀλίγῳ ὕστερον ξυμβήσεται Πέρσαις,
ἐνθυμοῦ δὲ ὡς Ῥωμαῖοι τῇ σῇ βασιλείᾳ εὖνοι μὲν
οὐκ ἄν ποτε εἶεν, δυνάμει δὲ κρείσσους γενόμενοι
οὐδὲν μελλήσουσι τὸ ἐς Πέρσας ἔχθος ἐνδείκνυσθαι.
<milestone unit="section" n="11" />
ἐν δέοντι τοίνυν τῇ ἐξουσίᾳ χρῆσαι, μὴ
παυσαμένην ἐπιζητήσῃς. λωφήσασα γὰρ ἡ τῶν
καιρῶν ἀκμὴ ἐπανιέναι οὐδαμῶς πέφυκεν. ἄμεινον
δὲ προτερήσαντα ἐν τῷ ἀσφαλεῖ εἶναι ἢ τῶν
καιρῶν ὑστερηκότα τὰ πάντων αἰσχρότατα πρὸς
τῶν πολεμίων παθεῖν.</q>
<milestone unit="section" n="12" />
Ταῦτα ἐπεὶ Χοσρόης ἤκουσεν, εὖ τέ οἱ παραινεῖν
Οὐίττιγις ἔδοξε καὶ λύειν τὰς σπονδὰς ἔτι
μᾶλλον ἐν σπουδῇ εἶχε. φθόνῳ γὰρ ἐς Ἰουστινιανὸν
βασιλέα ἐχόμενος, λογίζεσθαι ὡς ἥκιστα
ἔγνω ὅτι δὴ πρὸς ἀνδρῶν Ἰουστινιανῷ βασιλεῖ
δυσμενῶν μάλιστα οἱ λόγοι ἐς αὐτὸν γένοιντο.
<milestone unit="section" n="13" />
ἀλλὰ τῷ βούλεσθαι ἐς τὸ πεισθῆναι αὐτόμολος
ἦλθεν. ὃ δὴ καὶ ἐς τοὺς Ἀρμενίων τε καὶ Λαζῶν
λόγους ὀλίγῳ ὕστερον ἔδρασεν ἅπερ μοι αὐτίκα
μάλα λελέξεται. <milestone unit="section" n="14" />
καίτοι τοιαῦτα Ἰουστινιανῷ
ἐπεκάλουν ἐγκλήματα, ἅπερ ἂν εἰκότως βασιλεῖ
γενναίῳ ἐγκώμια εἴη, ὅτι δὴ τὴν βασιλείαν τὴν
αὑτοῦ μείζω τε ποιῆσαι καὶ πολλῷ ἐπιφανεστέραν
ἐν σπουδῇ ἔχοι. <milestone unit="section" n="15" />
ταῦτα γὰρ καὶ Κύρῳ ἄν τις
<pb id="v.1.p.270" />
ἐπενέγκοι τῷ Περσῶν βασιλεῖ καὶ Ἀλεξάνδρῳ τῷ
Μακεδόνι. ἀλλὰ γὰρ φθόνῳ τὸ δίκαιον οὐδαμῆ
εἴωθε ξυνοικίζεσθαι. διὰ ταῦτα μὲν ὁ Χοσρόης
τὰς σπονδὰς λύειν διενοεῖτο.
</p></div2>

<div2 type="chapter" n="3" org="uniform" sample="complete"><p><milestone unit="section" n="1" />
Ἐν τούτῳ δὲ καὶ ἄλλο τι γενέσθαι τοιόνδε
ξυνέβη. Συμεώνης ἐκεῖνος, ὁ τὸ Φαράγγιον Ῥωμαίοις
ἐνδούς, Ἰουστινιανὸν βασιλέα πείθει, ἔτι
τοῦ πολέμου ἀκμάζοντος, κώμαις αὐτόν τισιν
ἀνδρῶν Ἀρμενίων δωρήσασθαι. <milestone unit="section" n="2" />
κύριός τε τῶν
χωρίων γενόμενος πρὸς τῶν αὐτὰ πάλαι κεκτημένων
ἐξ ἐπιβουλῆς θνήσκει. <milestone unit="section" n="3" />
ἐξειργασμένου δὲ
τοῦ κακοῦ οἱ τοῦ φόνου αὐτουργοὶ φεύγουσιν ἐς
τὰ Περσῶν ἤθη. ἀδελφὼ δὲ ἤστην δύο Περόζου
παῖδε. βασιλεύς τε ταῦτα ἀκούσας τάς τε κώμας
Ἀμαζάσπῃ παραδίδωσι τῷ Συμεώνου ἀδελφιδῷ καὶ
ἄρχοντα κατεστήσατο Ἀρμενίοις αὐτόν. <milestone unit="section" n="4" />
τοῦτον
τὸν Ἀμαζάσπην, προϊόντος τοῦ χρόνου, Ἰουστινιανῷ
βασιλεῖ τῶν τις ἐπιτηδείων διέβαλλεν,
Ἀκάκιος ὄνομα, κακουργεῖν τε ἐς Ἀρμενίους καὶ
βούλεσθαι Πέρσαις ἐνδοῦναι Θεοδοσιούπολίν τε
καὶ ἄλλα ἄττα πολίσματα. <milestone unit="section" n="5" />
ταῦτα εἰπὼν γνώμῃ
βασιλέως Ἀκάκιος τὸν Ἀμαζάσπην δόλῳ ἔκτεινε,
καὶ τὴν Ἀρμενίων ἀρχὴν δόντος βασιλέως ἔσχεν
αὐτός. <milestone unit="section" n="6" />
πονηρὸς δὲ ὢν φύσει ἔσχε καθ̓ ὅ τι τὰ
τῆς ψυχῆς ἤθη ἐνδείξοιτο. γέγονεν οὖν ἐς τοὺς
<pb id="v.1.p.272" />
ἀρχομένους ὠμότατος ἀνθρώπων ἁπάντων. <milestone unit="section" n="7" />
τά τε
γὰρ χρήματα ἐληίζετο οὐδενὶ λόγῳ καὶ φόρου
αὐτοῖς ἀπαγωγὴν οὔποτε οὖσαν ἐς κεντηνάρια
τέσσαρα ἔταξεν. Ἀρμένιοι δέ ῾φέρειν γὰρ οὐκέτι
αὐτὸν οἷοί τε ἦσαν̓ κτείνουσι τε ξυμφρονήσαντες
τὸν Ἀκάκιον καὶ ἐς τὸ Φαράγγιον καταφεύγουσι.
<milestone unit="section" n="8" />
Διὸ δὴ Σίτταν ἐπ̓ αὐτοὺς ἐκ Βυζαντίου βασιλεὺς
ἔπεμψεν. ἐνταῦθα γὰρ ὁ Σίττας διέτριβεν,
ἐπειδὴ Ῥωμαίοις ἐγένοντο αἱ πρὸς Πέρσας σπονδαί.
<milestone unit="section" n="9" />
ὃς δὴ ἐς Ἀρμενίους ἐλθὼν τὰ μὲν πρῶτα ἐς
τὸν πόλεμον ὀκνηρῶς ᾔει, τιθασσεύειν μέντοι καὶ
ἐπὶ τὰ πρότερα ἤθη ἀντικαθιστάναι τοὺς ἀνθρώπους
ἠπείγετο, πείθειν βασιλέα ὑποσχόμενος
ἀφεῖναι αὐτοῖς τὴν καινὴν τοῦ φόρου ἀπαγωγήν.
<milestone unit="section" n="10" />
ἐπεὶ δὲ αὐτὸν βασιλεὺς τῆς μελλήσεως πολλὰ
ὀνειδίζων ἐκάκιζεν, ἠγμένος ταῖς Ἀδολίου διαβολαῖς
τοῦ Ἀκακίου παιδός, ἐνταῦθα ἤδη ὁ Σίττας
τὰ ἐς τὴν ξυμβολὴν ἐξηρτύετο. <milestone unit="section" n="11" />
πρῶτον μὲν οὖν
ὑποσχέσεσι πολλῶν ἀγαθῶν ἀναπείθειν τε καὶ
ἑταιρίζεσθαι αὐτῶν τινας ἐνεχείρησεν, ὅπως αὐτῷ
ῥᾴων τε καὶ ἀπονωτέρα ἡ ἐς τοὺς λοιποὺς ἐπικράτησις
γένοιτο. <milestone unit="section" n="12" />
καί οἱ τὸ τῶν Ἀσπετιανῶν
καλουμένων γένος, μέγα τε ὂν καὶ πολυάνθρωπον,
<milestone unit="section" n="13" />
προσχωρεῖν ἤθελε. πέμψαντές τε παρὰ τὸν
Σίτταν ἐν γράμμασιν ἐδέοντο διδόναι τὰ πιστὰ
σφίσιν, ὅτι δή, ἢν ἐν τῷ ἔργῳ τοὺς ὁμογενεῖς
ἀπολιπόντες ἥξωσιν ἐς τὴν Ῥωμαίων παράταξιν,
κακῶν παντάπασιν ἀπαθεῖς μείνωσι, τὰ σφέτερα
αὐτῶν ἔχοντες. <milestone unit="section" n="14" />
ὁ δὲ αὐτοῖς ἄσμενός τε γράψας
ἐν βιβλιδίῳ καθάπερ ἐδέοντο τὰ πιστὰ ἔδωκε,
καὶ τὸ γράμμα κατασημηνάμενος ἐς αὐτοὺς
<pb id="v.1.p.274" />
ἔπεμψε. <milestone unit="section" n="15" />
θαρσῶν τε ὡς δἰ αὐτῶν ἀμαχητὶ τοῦ
πολέμου κρατήσει, τῷ παντὶ στρατῷ ἐς χωρίον
Οἰνοχαλάκων ᾔει, ἔνθα τοὺς Ἀρμενίους ἐστρατοπεδεῦσθαι
ξυνέβαινε. <milestone unit="section" n="16" />
τύχῃ δέ τινι οἱ τὸ
βιβλίον ἔχοντες ἑτέρᾳ ἰόντες ὁδῷ Ἀσπετιανοῖς
ἐντυχεῖν οὐδαμῆ ἴσχυσαν. <milestone unit="section" n="17" />
μοῖρα μέντοι τοῦ
Ῥωμαίων στρατοῦ ὀλίγοις τισὶν αὐτῶν ἐντυχόντες,
οὐκ εἰδότες τε τὰ ξυγκείμενα, ὡς πολεμίοις
ἐχρήσαντο. <milestone unit="section" n="18" />
καὶ αὐτὸς Σίττας ἐν σπηλαίῳ
που παῖδάς τε αὐτῶν καὶ γυναῖκας λαβὼν
ἔκτεινεν, ἢ τὸ γεγονὸς οὐ ξυνιεὶς ἢ δἰ ὀργῆς
Ἀσπετιανοὺς ἔχων, ὅτι οἱ καθάπερ ξυνέκειτο οὐ προσεχώρουν.
<milestone unit="section" n="19" />
Οἱ δὲ θυμῷ ἤδη ἐχόμενοι ξὺν τοῖς ἄλλοις
ἅπασιν ὡς ἐς μάχην ἐτάξαντο. ἅτε δὲ ἐν
δυσχωρίαις χαλεπαῖς τε καὶ κρημνώδεσιν ἑκάτεροι
ὄντες οὐκ ἐν ἑνὶ χώρῳ ἐμάχοντο, ἀλλὰ
διασκεδαννύμενοι ἔν τε ὑπωρείαις καὶ φάραγξι.
τετύχηκεν οὖν τῶν τε Ἀρμενίων ὀλίγους τινὰς
καὶ Σίτταν τῶν ἑπομένων οὐ πολλοὺς ἔχοντα
ἀλλήλων πη ἄγχιστα ἰέναι, φάραγγος σφίσι τινὸς
μεταξὺ οὔσης. <milestone unit="section" n="20" />
ἱππεῖς δὲ ἦσαν ἑκάτεροι. ὁ μὲν
οὖν Σίττας, ὀλίγων οἱ ἐπισπομένων, ἐπὶ τοὺς
ἐναντίους τὴν φάραγγα διαβὰς ἤλαυνεν, Ἀρμένιοι
δὲ ὀπίσω ὑποχωρήσαντες ἔστησαν, καὶ ὁ Σίττας
οὐκέτι ἐδίωκεν ἀλλ̓ αὐτοῦ ἔμενεν. <milestone unit="section" n="21" />
ἄφνω δέ τις
τοῦ Ῥωμαίων στρατοῦ, Ἔρουλος γένος, δίωξιν
ἐπὶ τοὺς πολεμίους πεποιημένος ἐνθένδε τε ξὺν
θυμῷ ἀπελαύνων, παρὰ τοὺς ἀμφὶ τὸν Σίτταν
ἦλθεν. ἐτύγχανε δὲ ὁ Σίττας ἐς τὸ ἔδαφος τὸ
δόρυ ἐρείσας: ὃ δὴ ὁ τοῦ Ἐρούλου ἵππος ἐπιπεσὼν
<pb id="v.1.p.276" />
ξὺν πολλῇ ῥύμῃ κατέαξε. <milestone unit="section" n="22" />
τόν τε στρατηγὸν
τοῦτο ἠνίασεν ἐς τὰ μάλιστα, καὶ αὐτὸν
τῶν τις Ἀρμενίων ἰδὼν ἔγνω τε καὶ Σίτταν αὐτὸν
τοῖς ἄλλοις ἅπασιν ἰσχυρίζετο εἶναι. ξυνέβαινε
γάρ οἱ ἐν τῇ κεφαλῇ κράνος οὐκ εἶναι. διὸ δὴ
τοὺς πολεμίους οὐκ ἔλαθε ξὺν ὀλίγοις τισὶν
ἐνταῦθα ἥκων. <milestone unit="section" n="23" />
Σίττας μὲν οὖν, ἐπεὶ ταῦτα τοῦ
Ἀρμενίου λέγοντος ἤκουσε καὶ τὸ δόρυ, ὥσπερ
ἐρρήθη, οἱ ἀποκαυλισθὲν ἐς τὴν γῆν ἔκειτο,
σπασάμενος τὸ ξίφος τὴν φάραγγα διαβαίνειν
εὐθὺς ἐνεχείρησεν. <milestone unit="section" n="24" />
οἱ δὲ πολέμιοι σπουδῇ πολλῇ
ἐπ̓ αὐτὸν ἤλαυνον, καί τις αὐτὸν καταλαβὼν ἐν
τῇ φάραγγι ξίφει ἐς ἄκραν κεφαλὴν ἔτυψε πληγῇ
ἐγκαρσίᾳ. καὶ τὸ μὲν βρέγμα ὅλον ἀφείλετο,
<milestone unit="section" n="25" />
τοῦ δὲ ὀστέου ὁ σίδηρος οὐδαμῆ ἥψατο. καὶ ὁ
μὲν Σίττας ἔτι μᾶλλον ἢ πρότερον πρόσω
ἤλαυνεν, Ἀρταβάνης δὲ Ἰωάννου παῖς Ἀρσακίδης
ὄπισθεν ἐπιπεσὼν καὶ παίσας τῷ δόρατι ἔκτεινεν.
<milestone unit="section" n="26" />
οὕτω τε ὁ Σίττας ἐξ ἀνθρώπων ἠφάνιστο οὐδενὶ
λόγῳ, ἀναξίως τῆς τε ἀρετῆς καὶ τῶν ἐς τοὺς
πολεμίους ἀεὶ πεπραγμένων, ἀνὴρ τό τε σῶμα ἐς
ἄγαν καλὸς γεγονὼς καὶ ἀγαθὸς τὰ πολέμια,
στρατηγός τε ἄριστος τῶν καθ̓ αὑτὸν οὐδενὸς
ἥσσων. <milestone unit="section" n="27" />
τινὲς δέ φασι τὸν Σίτταν οὐ πρὸς τοῦ
Ἀρταβάνου ἀπολωλέναι, ἀλλὰ Σολόμωνα, λίαν
ἐν Ἀρμενίοις ἀφανῆ ἄνδρα, τὸν ἄνθρωπον διαχρήσασθαι.
<milestone unit="section" n="28" />
Τελευτήσαντος δὲ Σίττα Βούζην βασιλεὺς ἐπὶ
τοὺς Ἀρμενίους ἐκέλευσεν ἰέναι: ὃς ἐπεὶ ἄγχιστά
που ἐγένετο, ἔπεμψε πρὸς αὐτοὺς βασιλεῖ τε
καταλλάξειν Ἀρμενίους ὑποσχόμενος ἅπαντας
καὶ ὑπὲρ τούτων ἐς λόγους οἱ ἐλθεῖν ἀξιῶν τῶν
<pb id="v.1.p.278" />
δοκίμων τινάς. <milestone unit="section" n="29" />
οἱ μὲν οὖν ἄλλοι οὔτε πιστεύειν
τῷ Βούζῃ εἶχον οὔτε τοὺς λόγους ἐνδέχεσθαι
τοὺς αὐτοῦ ἤθελον. ἦν δέ τις αὐτῷ μάλιστα
φίλος ἀνὴρ Ἀρσακίδης, Ἰωάννης ὄνομα, Ἀρταβάνου
πατήρ, ὃς δὴ τῷ Βούζῃ τότε ἅτε φίλῳ
θαρσήσας ξύν τε Βασσάκῃ τῷ κηδεστῇ καὶ ἄλλοις
ὀλίγοις τισὶ παῤ αὐτὸν ἦλθεν: οἳ δὴ ἐν χωρίῳ
γενόμενοί τε καὶ αὐλισθέντες ἔνθα τῷ Βούζῃ
τῇ ὑστεραίᾳ ἐντυχεῖν ἔμελλον, ᾔσθοντο ἐς κύκλωσιν
πρὸς τοῦ Ῥωμαίων στρατοῦ ἥκοντες.
<milestone unit="section" n="30" />
πολλὰ μὲν οὖν τὸν Ἰωάννην Βασσάκης ὁ γαμβρὸς
ἐλιπάρει δρασμοῦ ἔχεσθαι. ἐπεὶ δὲ αὐτὸν πείθειν
οὐκ εἶχε, μόνον ἐνταῦθα καταλιπών, ξὺν τοῖς
ἄλλοις ἅπασι λαθὼν τοὺς Ῥωμαίους ὁδῷ τῇ αὐτῇ
ὀπίσω αὖθις ἀπήλαυνε. <milestone unit="section" n="31" />
Βούζης τε τὸν Ἰωάννην
μόνον εὑρὼν ἔκτεινε, καὶ ἀπ̓ αὐτοῦ οὔτε τινὰ
ἐλπίδα ἐς Ῥωμαίους Ἀρμένιοι ξυμβάσεως πέρι
τὸ λοιπὸν ἔχοντες οὔτε βασιλέα τῷ πολέμῳ
ὑπεραίρειν οἷοί τε ὄντες παρὰ τὸν Περσῶν βασιλέα
ἦλθον, Βασσάκου σφίσιν ἡγουμένου, δραστηρίου
ἀνδρός. <milestone unit="section" n="32" />
ὧν τότε οἱ πρῶτοι Χοσρόῃ ἐς ὄψιν
ἐλθόντες ἔλεξαν τοιάδε <q direct="unspecified">Εἰσὶ μὲν ἡμῶν πολλοὶ
Ἀρσακίδαι, ὦ δέσποτα, ἐκείνου Ἀρσάκου ἀπόγονοι
ὃς δὴ οὔτε τῆς Πάρθων βασιλείας ἀλλότριος
ἐτύγχανεν ὤν, ἡνίκα ὑπὸ Πάρθοις ἔκειτο
τὰ Περσῶν πράγματα, καὶ βασιλεὺς ἐπιφανὴς
γέγονε τῶν καθ̓ αὑτὸν οὐδενὸς ἧσσον. <milestone unit="section" n="33" />
πάρεσμεν
δὲ τανῦν εἰς ὑμᾶς ἅπαντες δοῦλοί τε καὶ δραπέται
γεγενημένοι, οὐχ ἑκούσιοι μέντοι, ἀλλ̓ ἠναγκασμένοι
ὡς μάλιστα, τῷ μὲν φαινομένῳ ὑπὸ τῆς
Ῥωμαίων ἀρχῆς, τῷ δὲ ἀληθεῖ λόγῳ ὑπὸ σῆς,
<milestone unit="section" n="34" />
ὦ βασιλεῦ, γνώμης: εἴπερ ὁ τὴν ἰσχὺν τοῖς
<pb id="v.1.p.280" />
ἀδικεῖν βουλομένοις διδοὺς αὐτὸς ἂν φέροιτο καὶ
τὴν αἰτίαν τῶν ἔργων δικαίως. εἰρήσεται δὲ
μικρὸν ἄνωθεν ὅπως δὴ ἅπασι παρακολουθεῖν
τοῖς πεπραγμένοις δυνήσεσθε. <milestone unit="section" n="35" />
Ἀρσάκης γὰρ ὁ
τῶν προγόνων τῶν ἡμετέρων βασιλεὺς ὕστατος
ἐξέστη τῆς ἀρχῆς τῆς αὑτοῦ Θεοδοσίῳ τῷ Ῥωμαίων
αὐτοκράτορι ἑκών γε εἶναι, ἐφ̓ ᾧ δὴ ἅπαντες
οἱ κατὰ γένος αὐτῷ μέλλοντες πάντα τὸν
αἰῶνα προσήκειν τά τε ἄλλα βιοτεύσουσι κατ̓
ἐξουσίαν καὶ φόρου ὑποτελεῖς οὐδαμῆ ἔσονται.
<milestone unit="section" n="36" />
καὶ διεσωσάμεθα τὰ ξυγκείμενα ἕως ὑμεῖς ταύτας
πεποίησθε τὰς διαβοήτους σπονδάς, ἃς δὴ κοινόν
τινα ὄλεθρον καλῶν τις, οἰόμεθα, οὐκ ἂν ἁμάρτοι.
<milestone unit="section" n="37" />
φίλων τε γὰρ καὶ πολεμίων τὸ ἐντεῦθεν ἀφροντιστήσας,
ἅπαντα ξυνέχεέ τε καὶ ξυνετάραξε τὰ
ἀνθρώπεια ὁ σός, ὦ βασιλεῦ, τῷ λόγῳ μὲν φίλος,
<milestone unit="section" n="38" />
ἔργῳ δὲ δυσμενής. ὅπερ καὶ αὐτὸς οὐκ εἰς μακρὰν
εἴσῃ, ἐπειδὰν τάχιστα τοὺς ἑσπερίους οἷός τε
ᾖ παντάπασι καταστρέψασθαι. τί γὰρ τῶν
πρότερον ἀπειρημένων οὐκ ἔπραξεν; ἢ τί οὐκ
ἐκίνησε τῶν εὖ καθεστώτων; <milestone unit="section" n="39" />
οὐχ ἡμῖν μὲν φόρου
ἀπαγωγὴν ἔταξεν οὐ πρότερον οὖσαν, καὶ Τζάνους
τοὺς ὁμόρους ἡμῖν αὐτονόμους ὄντας δεδούλωται,
τῷ δὲ βασιλεῖ τῶν ἀθλίων Λαζῶν ἄρχοντα Ῥωμαῖον
ἐπέστησε; πρᾶγμα οὔτε τῇ φύσει τῶν
πραγμάτων ξυμβαῖνον οὔτε λόγῳ ῥᾴδιον ἑρμηνεύεσθαι.
<milestone unit="section" n="40" />
οὐ Βοσπορίταις μὲν τοῖς Οὔννων κατηκόοις
στρατηγοὺς ἔπεμψε καὶ τὴν πόλιν προσεποιήσατο
οὐδὲν αὐτῷ προσῆκον, ὁμαιχμίαν δὲ
πεποίηται πρὸς τὰς τῶν Αἰθιόπων ἀρχάς, ὧν
καὶ ἀνήκοοι τὸ παράπαν Ῥωμαῖοι ἐτύγχανον
ὄντες; <milestone unit="section" n="41" />
ἀλλὰ καὶ Ὁμηρίτας τε καὶ θάλασσαν
<pb id="v.1.p.282" />
τὴν Ἐρυθρὰν περιβέβληται καὶ τὸν φοινικῶνα
προστίθησι τῇ Ῥωμαίων ἀρχῇ. <milestone unit="section" n="42" />
ἀφίεμεν γὰρ
λέγειν τὰ Λιβύων τε καὶ Ἰταλῶν πάθη. ἡ γῆ
τὸν ἄνθρωπον οὐ χωρεῖ ξύμπασα: μικρόν ἐστιν
αὐτῷ πάντων ὁμοῦ τῶν ἀνθρώπων κρατεῖν. <milestone unit="section" n="43" />
ὁ
δὲ καὶ τὸν αἰθέρα περισκοπεῖ καὶ τοὺς ὑπὲρ τὸν
ὠκεανὸν διερευνᾶται μυχούς, ἄλλην αὑτῷ τινα
οἰκουμένην περιποιεῖσθαι βουλόμενος. <milestone unit="section" n="44" />
τί οὖν
ἔτι, ὦ βασιλεῦ, μέλλεις; τί δὲ τὴν κάκιστα
ἀπολουμένην εἰρήνην αἰσχύνῃ, ὅπως δηλαδή σε
ὑστάτην ποιήσηται βρῶσιν τῶν ἄλλων ἁπάντων;
<milestone unit="section" n="45" />
εἰ μέν ἐστί σοι βουλομένῳ μαθεῖν ὁποῖός τις ἂν
Ἰουστινιανὸς ἐς τοὺς αὐτῷ εἴκοντας γένοιτο,
ἐγγύθεν σοι τὸ παράδειγμα παῤ ἡμῶν τε αὐτῶν
ἐστι καὶ τῶν ταλαιπώρων Λαζῶν: <milestone unit="section" n="46" />
εἰ δέ, ὅπως
ποτὲ εἴωθε τοῖς τε ἀγνῶσι καὶ οὐδ̓ ὁτιοῦν ἠδικηκόσι
χρῆσθαι, Βανδίλους τε καὶ Γότθους καὶ
Μαυρουσίους διαλογίζου. <milestone unit="section" n="47" />
τό τε δὴ κεφάλαιον
οὔπω λέλεκται. οὐκ Ἀλαμούνδαρον μὲν ἐν
σπονδαῖς τὸν σόν, ὦ κράτιστε βασιλεῦ, δοῦλον
ἀπάτῃ τε περιελθεῖν καὶ βασιλείας ἀποστῆσαι
τῆς σῆς ἔργον πεποίηται, Οὔννους δὲ τοὺς οὐδαμόθεν
αὐτῷ γνωρίμους ἐπὶ τοῖς σοῖς ἔναγχος
ἑταιρίζεσθαι πράγμασιν ἐν σπουδῇ ἔσχε; καίτοι
πρᾶξις ἀτοπωτέρα ταύτης οὐ γέγονεν ἐκ τοῦ
παντὸς χρόνου. <milestone unit="section" n="48" />
ἐπειδὴ γὰρ ᾔσθετο, οἶμαι, εἰς
πέρας αὐτῷ ὅσον οὔπω ἀφίξεσθαι τὴν τῶν ἑσπερίων
καταστροφήν, τοὺς ἑῴους ἤδη μετελθεῖν
ὑμᾶς ἐγκεχείρηκεν, ἐπεὶ καὶ μόνον ἀπολέλειπται
αὐτῷ ἐς ἀγῶνα τὸ Περσῶν κράτος. <milestone unit="section" n="49" />
ἡ μὲν οὖν
εἰρήνη τὸ ἐκείνου μέρος ἤδη σοι λέλυται, καὶ
σπονδαῖς αὐτὸς πέρας ταῖς ἀπεράντοις ἐπέθηκε.
<pb id="v.1.p.284" />
<milestone unit="section" n="50" />
λύουσι γὰρ τὴν εἰρήνην οὐχ οἳ ἂν ἐν ὅπλοις
γένοιντο πρῶτοι, ἀλλ̓ οἳ ἂν ἐπιβουλεύοντες ἐν
σπονδαῖς τοῖς πέλας ἁλοῖεν. <milestone unit="section" n="51" />
τὸ γὰρ ἔγκλημα
τῷ ἐγκεχειρηκότι, κἂν ἀπῇ τὸ κατορθοῦν, πέπρακται.
ὅπη ποτὲ δὲ ὁ πόλεμος χωρήσει παντί
που δῆλον. οὐ γὰρ οἱ τὰς αἰτίας τῷ πολέμῳ
παρασχόμενοι, ἀλλ̓ οἱ τοὺς παρασχομένους αὐτὰς
ἀμυνόμενοι, κρατεῖν ἀεὶ τῶν πολεμίων εἰώθασιν.
<milestone unit="section" n="52" />
οὐ μὴν οὐδὲ ἐξ ἀντιπάλου ἡμῖν τῆς δυνάμεως ὁ
ἀγὼν ἔσται. Ῥωμαίοις γὰρ τῶν τε στρατιωτῶν
πλείστους πρὸς ταῖς τῆς οἰκουμένης ἐσχατιαῖς
ξυμβαίνει εἶναι, καὶ δυοῖν στρατηγοῖν, οἵπερ
αὐτοῖς ἄριστοι ἦσαν, τὸν ἕτερον μὲν Σίτταν
κτείναντες ἥκομεν, Βελισάριον δὲ οὔποτε Ἰουστινιανὸς
τὸ λοιπὸν ὄψεται. οὗπερ ἐκεῖνος ὀλιγωρήσας
μεμένηκε πρὸς ταῖς ἡλίου δυσμαῖς,
<milestone unit="section" n="53" />
αὐτὸς ἔχων τὸ Ἰταλῶν κράτος. ὥστε σοι ἐπὶ
τοὺς πολεμίους ἰόντι ἀπαντήσει τῶν πάντων
οὐδείς, ἕξεις δὲ καὶ ἡμᾶς εὐνοίᾳ τε, ὡς τὸ εἰκός,
καὶ χωρίων ἐμπειρίᾳ πολλῇ τῷ σῷ στρατῷ
ἐξηγουμένους.</q> ταῦτα ἐπεὶ Χοσρόης ἤκουσεν,
<milestone unit="section" n="54" />
ἥσθη τε καὶ ξυγκαλέσας εἴ τι ἐν Πέρσαις καθαρὸν
ἦν ἐς πάντας ἐξήνεγκεν ἅ τε Οὐίττιγις ἔγραψε
καὶ ὅσα οἱ Ἀρμένιοι εἶπον, ἀμφί τε τῷ πρακτέῳ
βουλὴν προὔθηκεν. <milestone unit="section" n="55" />
ἔνθα δὴ ἐλέχθησαν μὲν
γνῶμαι πολλαὶ ἐφ̓ ἑκάτερα φέρουσαι, τέλος δὲ
πολεμητέα σφίσιν ἅμα ἦρι ἀρχομένῳ ἐπὶ Ῥωμαίους
ἔδοξεν εἶναι. <milestone unit="section" n="56" />
ἦν γὰρ τοῦ ἔτους μετόπωρον,
τρίτον καὶ δέκατον ἔτος Ἰουστινιανοῦ βασιλέως
τὴν αὐτοκράτορα ἀρχὴν ἔχοντος. <milestone unit="section" n="57" />
οὐ μέντοι
Ῥωμαῖοι τοῦτο ὑπώπτευον, οὐδὲ δὴ Πέρσας λύσειν
ποτὲ τὰς ἀπεράντους καλουμένας σπονδὰς
<pb id="v.1.p.286" />
ᾤοντο, καίπερ Χοσρόην ἀκούσαντες τῷ τε σφῶν
αὐτῶν βασιλεῖ ἐγκαλεῖν οἷς εὐημέρησεν ἐν ταῖς
ἡλίου δυσμαῖς καὶ τὰ ἐγκλήματα ἐπιφέρειν ταῦτα
ὧν ἄρτι ἐμνήσθην.
</p></div2>

<div2 type="chapter" n="4" org="uniform" sample="complete"><p><milestone unit="section" n="1" />
Τότε καὶ ὁ κομήτης ἀστὴρ ἐφάνη, τὰ μὲν πρῶτα
ὅσον εὐμήκης ἀνὴρ μάλιστα, ὕστερον δὲ καὶ
πολλῷ μείζων. καὶ αὐτοῦ τὸ μὲν πέρας πρὸς
δύοντα ἥλιον, ἡ δὲ ἀρχὴ πρὸς ἀνίσχοντα ἦν,
<milestone unit="section" n="2" />
αὐτῷ δὲ τῷ ἡλίῳ ὄπισθεν εἵπετο. ὁ μὲν. γὰρ ἐν
αἰγοκέρῳ ἦν, αὐτὸς δὲ ἐν τοξότῃ. καὶ αὐτὸν οἱ
μέν τινες ἐκάλουν ξιφίαν, ὅτι δὴ ἐπιμήκης τε ἦν
καὶ λίαν ὀξεῖαν τὴν ἀρχὴν εἶχεν, οἱ δὲ πωγωνίαν,
ἡμέρας τε πλείους ἢ τεσσαράκοντα ἐφάνη.
<milestone unit="section" n="3" />
οἱ μὲν οὖν ταῦτα σοφοὶ ἀλλήλοις ὡς ἥκιστα
ὁμολογοῦντες ἄλλος ἄλλα προὔλεγον πρὸς τούτου
δὴ τοῦ ἀστέρος σημαίνεσθαι: ἐγὼ δὲ ὅσα γενέσθαι
ξυνηνέχθη γράφων δίδωμι ἑκάστῳ τοῖς ἀποβεβηκόσι
τεκμηριοῦσθαι ᾗ βούλοιτο. <milestone unit="section" n="4" />
μέγα μὲν
εὐθὺς στράτευμα Οὐννικόν, διαβάντες ποταμὸν
Ἴστρον, ξυμπάσῃ Εὐρώπῃ ἐπέσκηψαν, γεγονὸς
μὲν πολλάκις ἤδη, τοσαῦτα δὲ τὸ πλῆθος κακὰ
ἢ τοιαῦτα τὸ μέγεθος οὐκ ἐνεγκὸν πώποτε τοῖς
ταύτῃ ἀνθρώποις. ἐκ κόλπου γὰρ τοῦ Ἰονίου
οἱ βάρβαροι οὗτοι ἅπαντα ἐφεξῆς ἐληίσαντο
μέχρι ἐς τὰ Βυζαντίων προάστεια. <milestone unit="section" n="5" />
καὶ φρούρια
μὲν δύο καὶ τριάκοντα ἐν Ἰλλυριοῖς εἷλον, πόλιν
δὲ τὴν Κασσάνδρειαν κατεστρέψαντο βίᾳ ῾ἣν οἱ
παλαιοὶ Ποτίδαιαν ἐκάλουν, ὅσα γε ἡμᾶς εἰδέναἰ
<pb id="v.1.p.288" />
οὐ τειχομαχήσαντες πρότερον. <milestone unit="section" n="6" />
καὶ τά τε χρήματα
ἔχοντες αἰχμαλώτων τε μυριάδας δυοκαίδεκα
ἀπαγόμενοι ἐπ̓ οἴκου ἅπαντες ἀνεχώρησαν,
οὐδενὸς σφίσιν ἐναντιώματος ἀπαντήσαντος.
<milestone unit="section" n="7" />
χρόνῳ τε τῷ ὑστέρῳ πολλάκις ἐνταῦθα γενόμενοι
ἀνήκεστα ἐς Ῥωμαίους δεινὰ ἔδρασαν. <milestone unit="section" n="8" />
οἳ δὴ
καὶ ἐν Χερρονήσῳ τειχομαχήσαντες, βιασάμενοί
τε τοὺς ἐκ τοῦ τείχους ἀμυνομένους καὶ διὰ τοῦ
τῆς θαλάσσης ῥοθίου τὸν περίβολον ὑπερβάντες
ὃς πρὸς κόλπῳ τῷ μέλανι καλουμένῳ ἐστίν, οὕτω
τε ἐντὸς τῶν μακρῶν τειχῶν γεγενημένοι καὶ τοῖς
ἐν Χερρονήσῳ Ῥωμαίοις ἀπροσδόκητοι ἐπιπεσόντες,
ἔκτεινάν τε πολλοὺς καὶ ἠνδραπόδισαν
σχεδὸν ἅπαντας. <milestone unit="section" n="9" />
ὀλίγοι δέ τινες καὶ διαβάντες
τὸν μεταξὺ Σηστοῦ τε καὶ Ἀβύδου πορθμόν, ληισάμενοί
τε τὰ ἐπὶ τῆς Ἀσίας χωρία καὶ αὖθις ἐς
Χερρόνησον ἀναστρέψαντες, ξὺν τῷ ἄλλῳ στρατῷ
καὶ πάσῃ τῇ λείᾳ ἐπ̓ οἴκου ἀπεκομίσθησαν.
<milestone unit="section" n="10" />
ἐν ἑτέρᾳ τε εἰσβολῇ τούς τε Ἰλλυριοὺς καὶ
Θεσσαλοὺς ληισάμενοι, τειχομαχεῖν μὲν ἐνεχείρησαν
ἐν Θερμοπύλαις, τῶν δὲ ἐν τοῖς τείχεσι
φρουρῶν καρτερώτατα ἀμυνομένων διερευνώμενοι
τὰς περιόδους παρὰ δόξαν τὴν ἀτραπὸν εὗρον
ἣ φέρει εἰς τὸ ὄρος ὃ ταύτῃ ἀνέχει. <milestone unit="section" n="11" />
οὕτω τε
σχεδὸν ἅπαντας Ἕλληνας πλὴν Πελοποννησίων
διεργασάμενοι ἀπεχώρησαν. <milestone unit="section" n="12" />
Πέρσαι δὲ οὐ πολλῷ
ὕστερον τὰς σπονδὰς λύσαντες ἔργα Ῥωμαίους
τοὺς ἑῴους εἰργάσαντο ἅπερ ἐγὼ αὐτίκα δὴ μάλα δηλώσω.
<milestone unit="section" n="13" />
Βελισάριος <del status="unremarkable">ἐπεὶ</del> τῶν Γότθων τε καὶ Ἰταλιωτῶν
βασιλέα Οὐίττιγιν καθελὼν ζῶντα ἐς
<pb id="v.1.p.290" />
Βυζάντιον ἤνεγκεν. ὅπως δὲ ὁ Περσῶν στρατὸς
ἐς γῆν τὴν Ῥωμαίων ἐσέβαλεν ἐρῶν ἔρχομαι.
<milestone unit="section" n="14" />
ἡνίκα Χοσρόου πολεμησείοντος Ἰουστινιανὸς
βασιλεὺς ᾔσθετο, παραίνεσίν τε ποιεῖσθαί τινα
καὶ τῆς ἐγχειρήσεως αὐτὸν ἀπαγαγεῖν ἤθελεν.
<milestone unit="section" n="15" />
ἐτύγχανε δέ τις ἐς Βυζάντιον ἥκων ἐκ Δάρας
πόλεως, Ἀναστάσιος ὄνομα, δόξαν ἐπὶ ξυνέσει
ἔχων, ὃς καὶ τὴν ἐν Δάρας ἔναγχος γενομένην
τυραννίδα καταλελύκει. <milestone unit="section" n="16" />
τοῦτον οὖν τὸν Ἀναστάσιον
παρὰ Χοσρόην Ἰουστινιανὸς ἔπεμψε
γράμματα γράψας: <milestone unit="section" n="17" />
ἐδήλου δὲ ἡ γραφὴ τάδε
<q direct="unspecified">Ξυνετῶν μὲν ἀνθρώπων ἐστὶ καὶ οἷς τὰ ἐς τὸ
θεῖον ἱκανῶς ἤσκηται πολέμου φυομένας αἰτίας,
ἄλλως τε καὶ πρὸς ἄνδρας τὰ μάλιστα φίλους,
σθένει παντὶ ἀποτέμνεσθαι: ἀξυνέτων δὲ καὶ τὰ
τοῦ θεοῦ σφίσιν αὐτοῖς ῥᾷστα ποιουμένων πολέμια
μάχης τε καὶ ταραχῆς ἀφορμὰς οὐδαμῆ
οὔσας ἐπιτεχνᾶσθαι. <milestone unit="section" n="18" />
εἰρήνην μὲν γὰρ καταλύσασιν
ἐς πόλεμον ἰέναι οὐδὲν πρᾶγμά ἐστιν, ἐπεὶ
τῶν ἐπιτηδευμάτων τὰ πονηρότατα καὶ τοῖς τῶν
ἀνθρώπων ἀτιμοτάτοις εὔκολα τίθεσθαι ἡ τῶν
πραγμάτων νενόμικε φύσις. <milestone unit="section" n="19" />
πόλεμον δὲ κατὰ
γνώμην διαθεμένοις αὖθις ἐπὶ τὴν εἰρήνην χωρεῖν
ἀνθρώποις οἶμαι οὐ ῥᾴδιον εἶναι. <milestone unit="section" n="20" />
καίτοι σὺ
μὲν ἡμῖν γράμματα οὐκ ἐπίτηδες γεγραμμένα
ἐπικαλεῖς, ταῦτά τε γνώμῃ αὐτονόμῳ τανῦν
ἑρμηνεύειν ἐσπούδακας, οὐχ ᾗπερ ἡμεῖς διανοηθέντες
γεγράφαμεν, ἀλλ̓ ᾗ σοι τὰ βεβουλευμένα
ἐπιτελεῖν οὐκ ἄνευ τινὸς παραπετάσματος ἐφιεμένῳ
ξυνοίσειν δοκεῖ. <milestone unit="section" n="21" />
ἡμῖν δὲ πάρεστιν Ἀλαμούνδαρον
<pb id="v.1.p.292" />
δεικνύναι τὸν σὸν γῆν ἔναγχος καταδραμόντα
τὴν ἡμετέραν ἔργα ἐν σπονδαῖς διαπεπρᾶχθαι
ἀνήκεστα, χωρίων ἁλώσεις, χρημάτων
ἁρπαγάς, ἀνθρώπων φόνους τε καὶ ἀνδραποδισμοὺς
τοσούτων τὸ πλῆθος, ὑπὲρ ὧν σε οὐκ
αἰτιᾶσθαι ἡμᾶς, ἀλλ̓ ἀπολογεῖσθαι δεήσει. <milestone unit="section" n="22" />
τὰ
γὰρ τῶν ἠδικηκότων ἐγκλήματα αἱ πράξεις,
οὐχ αἱ διάνοιαι, δηλοῦσι τοῖς πέλας. ἀλλὰ καὶ
τούτων τοιούτων ὄντων ἡμεῖς μὲν ἔχεσθαι καὶ
ὣς τῆς εἰρήνης ἐγνώκαμεν, σὲ δὲ πολεμησείοντα
ἐπὶ Ῥωμαίους ἀκούομεν ἀναπλάττειν αἰτίας
οὐδαμόθεν ἡμῖν προσηκούσας. <milestone unit="section" n="23" />
εἰκότως: οἱ μὲν
γὰρ τὰ παρόντα περιστέλλειν ἐν σπουδῇ ἔχοντες
καὶ σφόδρα ἐγκειμένας ἀποσείονται τὰς ἐπὶ τοὺς
φίλους αἰτίας, οὓς δὲ ὁ τῆς φιλίας οὐκ ἀρέσκει
θεσμός, καὶ τὰς οὐκ. οὔσας ἐφίενται πορίζεσθαι
σκήψεις. <milestone unit="section" n="24" />
ἀλλὰ ταῦτα μὲν οὐδὲ τοῖς τυχοῦσιν
ἀνθρώποις, μή τί γε δὴ βασιλεῦσι, πρέπειν ἂν
δόξειε. <milestone unit="section" n="25" />
σὺ δὲ τούτων ἀφέμενος σκόπει μὲν τὸ
μέτρον τῶν ἑκατέρωθεν κατὰ τὸν πόλεμον ἀπολουμένων
καὶ τίς ἂν εἴη τῶν ξυμπεσουμένων τὴν
αἰτίαν φέρεσθαι δίκαιος, λογίζου δὲ τοὺς ὅρκους,
οὓς δὴ ὀμοσάμενός τε καὶ τὰ χρήματα κομισάμενος,
εἶτα ἀτιμάσας οὐ δέον τέχναις τισὶν ἢ
σοφίσμασι παραγαγεῖν οὐκ ἂν δύναιο: τὸ γὰρ
θεῖον κρεῖσσον ἢ ἐξαπατᾶσθαι πέφυκε πρὸς
<milestone unit="section" n="26" />
πάντων ἀνθρώπων.</q> ταῦτα ἐπεὶ ὁ Χοσρόης
ἀπενεχθέντα εἶδεν, ἐν μὲν τῷ αὐτίκα οὔτε τι
ἀπεκρίνατο οὔτε τὸν Ἀναστάσιον ἀπεπέμψατο,
ἀλλ̓ αὐτοῦ μένειν ἠνάγκαζεν.
<pb id="v.1.p.294" />
</p></div2>

<div2 type="chapter" n="5" org="uniform" sample="complete"><p><milestone unit="section" n="1" />
Ἐπειδὴ δὲ ὁ μὲν χειμὼν ἤδη ὑπέληγε, τρίτον
δὲ καὶ δέκατον ἔτος ἐτελεύτα Ἰουστινιανῷ βασιλεῖ
τὴν αὐτοκράτορα ἀρχὴν ἔχοντι, Χοσρόης ὁ
Καβάδου ἐς γῆν τὴν Ῥωμαίων ἅμα ἦρι ἀρχομένῳ
στρατῷ μεγάλῳ ἐσέβαλε, τήν τε ἀπέραντον
καλουμένην εἰρήνην λαμπρῶς ἔλυεν. ᾔει δὲ οὐ
κατὰ τὴν μέσην τῶν ποταμῶν χώραν, ἀλλὰ τὸν
Εὐφράτην ἐν δεξιᾷ ἔχων. <milestone unit="section" n="2" />
ἔστι δὲ τοῦ ποταμοῦ
ἐπὶ θάτερα Ῥωμαίων φρούριον ἔσχατον ὃ Κιρκήσιον
ἐπικαλεῖται, ἐχυρὸν ἐς τὰ μάλιστα ὄν,
ἐπεὶ Ἀβόρρας μὲν ποταμὸς μέγας ἐνταῦθα τὰς
ἐκβολὰς ἔχων τῷ Εὐφράτῃ ἀναμίγνυται, τὸ δὲ
φρούριον τοῦτο πρὸς αὐτῇ που τῇ γωνίᾳ κεῖται
ἣν δὴ τοῖν ποταμοῖν ἡ μίξις ποιεῖται. <milestone unit="section" n="3" />
καὶ τεῖχος
δὲ ἄλλο μακρὸν τοῦ φρουρίου ἐκτὸς χώραν τὴν
μεταξὺ ποταμοῦ ἑκατέρου ἀπολαμβάνον τρίγωνον
ἐνταῦθα ἀμφὶ τὸ Κιρκήσιον ἐπιτελεῖ σχῆμα. <milestone unit="section" n="4" />
διὸ
δὴ ὁ Χοσρόης οὔτε φρουρίου ἐθέλων οὕτω δὴ
ἐχυροῦ ἀποπειρᾶσθαι οὔτε διαβαίνειν ποταμὸν
Εὐφράτην διανοούμενος, ἀλλ̓ ἐπὶ Σύρους τε καὶ
Κίλικας ἰέναι, οὐδὲν διαμελλήσας, ἐπίπροσθεν
τὸν στρατὸν ἤλαυνε, τριῶν τε σχεδόν τι ὁδὸν
ἡμερῶν εὐζώνῳ ἀνδρὶ παρὰ τοῦ Εὐφράτου τὴν
ὄχθην ἀνύσας πόλει Ζηνοβίᾳ ἐπιτυγχάνει: ἣν ἡ
Ζηνοβία ποτὲ δειμαμένη τὴν ἐπωνυμίαν τῇ πόλει,
<milestone unit="section" n="5" />
ὡς τὸ εἰκός, ἔδωκεν. ἦν δὲ ἡ Ζηνοβία Ὀδονάθου
γυνή, τῶν ἐκείνῃ Σαρακηνῶν ἄρχοντος, οἳ Ῥωμαίοις
μαίοις ἔνσπονδοι ἐκ παλαιοῦ ἦσαν. <milestone unit="section" n="6" />
οὗτος <del status="unremarkable">ὁ</del>
<pb id="v.1.p.296" />
Ὀδονάθος ἀνεσώσατο Ῥωμαίοις τὴν ἑῴαν ἀρχὴν
ὑπὸ Μήδοις γεγενημένην. ἀλλὰ ταῦτα μὲν ἐν
τοῖς ἄνω χρόνοις ἐγένετο. <milestone unit="section" n="7" />
Χοσρόης δὲ τότε
ἄγχιστά που τῆς Ζηνοβίας ἥκων, ἐπειδὴ τὸ
χωρίον οὔτε ἀξιόλογον ἔμαθεν εἶναι καὶ τὴν
χώραν κατενόησεν ἀοίκητόν τε καὶ πάντων
ἀγαθῶν ἔρημον οὖσαν, δείσας μή τίς οἱ χρόνος
ἐνταῦθα τριβεὶς πράξεσι μεγάλαις ἐπ̓ οὐδενὶ
ἔργῳ ἐμπόδιος εἴη, ἀπεπειράσατο μὲν ὁμολογίᾳ τὸ
χωρίον ἑλεῖν. ὡς δὲ οὐδὲν προὐχώρει, πρόσω
κατὰ τάχος τὸν στρατὸν ἤλαυνεν.
<milestone unit="section" n="8" />
Ὁδόν τε αὖθις τοσαύτην ἀνύσας ἀφίκετο ἐς
πόλιν Σούρων πρὸς τῷ Εὐφράτῃ ποταμῷ οὖσαν,
<milestone unit="section" n="9" />
ἧς δὴ ἀγχοτάτω γενόμενος ἔστη. ἐνταῦθα δὲ τῷ
ἵππῳ ξυνέβη ἐφ̓ οὗ ὁ Χοσρόης ἐκάθητο χρεμετίσαι
τε καὶ τῷ ποδὶ τὸ ἔδαφος κρούειν. ὃ δὴ
οἱ μάγοι ξυμβαλόντες ἁλώσεσθαι τὸ χωρίον
ἀπέφαινον. <milestone unit="section" n="10" />
ὁ δὲ στρατοπεδευσάμενος ἐπὶ τὸν
περίβολον ὡς τειχομαχήσων τὸ στράτευμα
ἐπῆγεν. <milestone unit="section" n="11" />
ἐτύγχανε δέ τις ὄνομα μὲν Ἀρσάκης,
Ἀρμένιος δὲ γένος, τῶν ἐνταῦθα στρατιωτῶν
ἄρχων, ὃς τοὺς στρατιώτας ἐς τὰς ἐπάλξεις
ἀναβιβάσας, ἐνθένδε τε μαχόμενος ἰσχυρότατα
καὶ πολλοὺς τῶν πολεμίων κτείνας, τοξεύματι
βληθεὶς ἐτελεύτησε. <milestone unit="section" n="12" />
καὶ Πέρσαι μὲν τότε ῾ἦν
γὰρ τῆς ἡμέρας ὀψἒ ὡς αὖθις τῇ ὑστεραίᾳ τειχομαχήσοντες
ἐπὶ τὸ στρατόπεδον ἀνεχώρησαν,
Ῥωμαῖοι δὲ ἀπογνόντες, ἅτε τετελευτηκότος σφίσι
τοῦ ἄρχοντος, ἱκέται διενοοῦντο Χοσρόου γενέσθαι:
<milestone unit="section" n="13" />
τῇ οὖν ἐπιούσῃ ἡμέρᾳ τὸν τῆς πόλεως
ἐπίσκοπον δεησόμενόν τε καὶ τὸ χωρίον ἐξαιτησόμενον
<pb id="v.1.p.298" />
ἔπεμψαν, ὃς τῶν ὑπηρετῶν τινας ἐπαγόμενος
ὄρνις τε φέροντας καὶ οἶνον καὶ καθαροὺς
ἄρτους, παρὰ Χοσρόην ἀφίκετο, ἐς δὲ τὸ ἔδαφος
καθῆκεν αὑτὸν καὶ δεδακρυμένος ἱκέτευε φείδεσθαι
ἀνθρώπων οἰκτρῶν καὶ πόλεως Ῥωμαίοις μὲν
ἀτιμοτάτης, Πέρσαις δὲ ἐν οὐδενὶ λόγῳ οὔτε τὰ
πρότερα γεγενημένης οὔτε ὕστερόν ποτε ἐσομένης:
λύτρα τέ οἱ τοὺς Σουρηνοὺς δώσειν σφῶν τε
αὐτῶν καὶ πόλεως ἧσπερ οἰκοῦσιν ἐπαξίως
ὑπέσχετο. <milestone unit="section" n="14" />
Χοσρόης δὲ Σουρηνοῖς μὲν χαλεπῶς
εἶχεν, ὅτι δὴ αὐτῷ πρῶτοι περιπεπτωκότες
Ῥωμαίων ἁπάντων οὔτε τῇ πόλει ἐδέξαντο ἐθελούσιοι,
ἀλλὰ καὶ ἀνταίρειν οἱ ὅπλα τολμήσαντες
πολύν τινα δοκίμων Περσῶν ὅμιλον ἔκτειναν.
<milestone unit="section" n="15" />
τὴν μέντοι ὀργὴν οὐκ ἐξήνεγκεν, ἀλλ̓ ὑπὸ τῷ
προσώπῳ ἀκριβῶς ἔκρυψεν, ὅπως τὴν κόλασιν
ἐς Σουρηνοὺς ποιησάμενος φοβερόν τε Ῥωμαίοις
αὑτὸν καὶ ἄμαχόν τινα καταστήσηται. οὕτω
γάρ οἱ προσχωρήσειν οὐδενὶ πόνῳ ὑπετόπαζε
τοὺς ἐν ποσὶν ἀεὶ γενησομένους. <milestone unit="section" n="16" />
διὸ δὴ ξύν τε
φιλοφροσύνῃ πολλῇ τὸν ἐπίσκοπον ἐξανέστησε,
καὶ τὰ δῶρα δεξάμενος παρείχετό τινα δόκησιν
ὡς ἀμφὶ τοῖς Σουρηνῶν λύτροις αὐτίκα κοινολογησόμενος
Περσῶν τοῖς λογίμοις εὖ τὴν δέησιν
διαθήσεται. <milestone unit="section" n="17" />
οὕτω τε ξὺν τοῖς ἑπομένοις τὸν
ἐπίσκοπον ἀπεπέμψατο οὐδεμίαν τῆς ἐπιβουλῆς
αἴσθησιν ἔχοντα, καί οἱ τῶν ἐν Πέρσαις δοκίμων
τινὰς παραπομποὺς ἐσομένους δῆθεν τῷ λόγῳ
ξυνέπεμψεν. <milestone unit="section" n="18" />
οὓς δὴ λάθρα ἐκέλευε μὲν ἰέναι
ξὺν αὐτῷ ἄχρι ἐς τὸ τεῖχος, παρηγοροῦντας καί
<pb id="v.1.p.300" />
τισιν ἀγαθαῖς ἐπαίροντας ἐλπίσιν, ὥστε αὐτὸν
καὶ τοὺς ξὺν αὐτῷ ἅπαντας χαίροντάς τε καὶ
οὐδὲν δεδιότας τοῖς ἔνδον ὀφθῆναι. <milestone unit="section" n="19" />
ἐπειδὰν δὲ
οἱ φύλακες ἀνακλίναντες τὴν πυλίδα τῇ πόλει
αὐτοὺς δέχεσθαι μέλλωσι, λίθον τινὰ ἢ ξύλον
τοῦ τε οὐδοῦ καὶ τῆς θύρας μεταξὺ ῥίψαντες οὐ
ξυγχωρεῖν ἐπιτίθεσθαι, ἀλλὰ καὶ αὐτοὺς τοῖς
ἐπιθεῖναι βουλομένοις χρόνον δή τινα ἐμποδὼν
ἵστασθαι: οὐκ εἰς μακρὰν γὰρ αὐτοῖς τὸν στρατὸν ἕψεσθαι.
<milestone unit="section" n="20" />
Ταῦτα τοῖς ἀνδράσιν ὁ Χοσρόης ἐντειλάμενος
ἐν παρασκευῇ τὸν στρατὸν ἐποιεῖτο,
δρόμῳ τε χωρεῖν ἐπὶ τὴν πόλιν ὅταν αὐτὸς
σημήνῃ ἐκέλευεν. <milestone unit="section" n="21" />
ἐπεὶ δὲ ἄγχιστα τοῦ περιβόλου
ἐγένοντο, οἱ μὲν Πέρσαι τὸν ἐπίσκοπον
ἀσπασάμενοι ἐκτὸς ἔμενον, οἱ δὲ Σουρηνοὶ περιχαρῆ
γεγονότα τὸν ἄνδρα ὁρῶντες ξὺν τιμῇ τε
πολλῇ προπεμπόμενον πρὸς τῶν πολεμίων,
ἀφροντιστήσαντες δυσκόλων ἁπάντων τήν τε
πυλίδα ὅλην ἀνέῳγον καὶ τὸν ἱερέα ξὺν τοῖς
ἑπομένοις κροτοῦντές τε καὶ πολλὰ εὐφημοῦντες
ἐδέξαντο. <milestone unit="section" n="22" />
ἐπεί τε ἅπαντες εἴσω ἐγένοντο, τὴν
μὲν πυλίδα ὡς ἐπιθήσοντες οἱ φύλακες ὤθουν,
οἱ δὲ Πέρσαι λίθον ὃς αὐτοῖς παρεσκεύαστο ἐν
μέσῳ ἐρρίπτουν. <milestone unit="section" n="23" />
οἵ τε φύλακες ἔτι μᾶλλον
ὠθοῦντές τε καὶ βιαζόμενοι ἐξικνεῖσθαι τῇ πυλίδι
ἐς τὸν οὐδὸν οὐδαμῆ ἴσχυον. <milestone unit="section" n="24" />
οὐ μὴν οὐδὲ ἀνοιγνύναι
αὐτὴν αὖθις ἐτόλμων, ἐπεὶ πρὸς τῶν πολεμίων
αὐτὴν ἔχεσθαι ᾔσθοντο. τινὲς δὲ οὐ λίθον,
ἀλλὰ ξύλον Πέρσας ἐς τὴν πυλίδα φασὶν ἐμβεβλῆσθαι.
<milestone unit="section" n="25" />
οὔπω δὲ Σουρηνῶν σχεδόν τι τῆς
ἐπιβουλῆς ᾐσθημένων, παρῆν τε τῷ παντὶ ὁ
<pb id="v.1.p.302" />
Χοσρόης στρατῷ καὶ τὴν πυλίδα οἱ βάρβαροι
βιασάμενοι ἀνεπέτασαν, δἰ ὀλίγου τε κατὰ
κράτος ἥλω. <milestone unit="section" n="26" />
εὐθὺς μὲν οὖν θυμῷ ὁ Χοσρόης
ἐχόμενος τάς τε οἰκίας ἐληίσατο καὶ τῶν ἀνθρώπων
πολλοὺς μὲν κτείνας, τοὺς δὲ λοιποὺς ἅπαντας
ἐν ἀνδραπόδων ποιησάμενος λόγῳ πυρπολήσας
τε ξύμπασαν τὴν πόλιν ἐς ἔδαφος καθεῖλεν.
<milestone unit="section" n="27" />
οὕτω τε τὸν Ἀναστάσιον ἀπεπέμψατο,
Ἰουστινιανῷ βασιλεῖ ἀπαγγέλλειν κελεύσας ὅπῃ.
ποτὲ γῆς Χοσρόην τὸν Καβάδου ἀπολιπὼν εἴη.
<milestone unit="section" n="28" />
Μετὰ δέ, εἴτε φιλανθρωπίᾳ εἴτε φιλοχρηματίᾳ
ἐχόμενος, ἢ γυναικὶ χαριζόμενος ἣν δὴ ἐνθένδε
δορυάλωτον ἐξελών, Εὐφημίαν ὄνομα, γυναῖκα
γαμετὴν ἐποιήσατο, ἔρωτα ἐξαίσιον αὐτῆς ἐρασθείς
῾ἦν γὰρ τὴν ὄψιν εὐπρεπὴς μάλιστἀ δρᾶν τι
ἀγαθὸν ὁ Χοσρόης τοὺς Σουρηνοὺς ἔγνω. <milestone unit="section" n="29" />
πέμψας
οὖν ἐς Σεργιούπολιν, τὴν Ῥωμαίων κατήκοον, ἣ
Σεργίου ἐπιφανοῦς ἁγίου ἐπώνυμός ἐστι, πόλεως
τῆς ἁλούσης ἓξ καὶ εἴκοσι καὶ ἑκατὸν σταδίοις
διέχουσα, κειμένη δὲ αὐτῆς πρὸς ἄνεμον νότον
ἐν τῷ βαρβαρικῷ καλουμένῳ πεδίῳ, Κάνδιδον
τὸν ταύτῃ ἐπίσκοπον κεντηναρίοιν δυοῖν δισχιλίους
τε καὶ μυρίους ὄντας ὠνεῖσθαι τοὺς αἰχμαλώτους
ἐκέλευεν. <milestone unit="section" n="30" />
ὁ δέ ῾χρήματα γάρ οἱ οὐκ
ἔφασκεν εἶναἰ τὴν πρᾶξιν ἄντικρυς ἀνεδύετο.
διὸ δὴ αὐτὸν ὁ Χοσρόης ἠξίου ἐν βιβλιδίῳ τὴν
ὁμολογίαν ἀφέντα τοῦ δώσειν χρόνῳ τῷ ὑστέρῳ
τὰ χρήματα οὕτω δὴ ὀλίγων χρημάτων πρίασθαι
ἀνδράποδα τοσαῦτα τὸ πλῆθος. <milestone unit="section" n="31" />
Κάνδιδος δὲ
κατὰ ταῦτα ἐποίει, καὶ τὸ μὲν χρυσίον ὡμολόγησεν
ἐνιαυτοῦ δώσειν, ὅρκους δεινοτάτους ὀμωμοκώς,
<pb id="v.1.p.304" />
ζημίαν δέ οἱ αὐτῷ διώρισε ταύτην, ἢν μὴ
διδοίη χρόνῳ τῷ ξυγκειμένῳ τὰ χρήματα, διπλάσια
μὲν αὐτὰ δώσειν, αὐτὸν δὲ ἱερέα μηκέτι
εἶναι, ἅτε τὰ ὀμωμοσμένα ἠλογηκότα. <milestone unit="section" n="32" />
ταῦτα
Κάνδιδος ἐν γραμματείῳ γράψας τοὺς Σουρηνοὺς
ἅπαντας ἔλαβεν. <milestone unit="section" n="33" />
ὧν ὀλίγοι μέν τινες διεβίωσαν,
οἱ δὲ πλεῖστοι ἀντέχειν τῇ ξυμπεσούσῃ ταλαιπωρίᾳ
οὐχ οἷοί τε ὄντες ὀλίγῳ ὕστερον διεφθάρησαν.
ταῦτα διαπεπραγμένος Χοσρόης πρόσω
ἐπῆγε τὸ στράτευμα.
</p></div2>

<div2 type="chapter" n="6" org="uniform" sample="complete"><p><milestone unit="section" n="1" />
Ἐτύγχανε δὲ ὀλίγῳ ἔμπροσθεν βασιλεὺς ἀρχὴν
τῆς ἕω τὴν στρατηγίδα διελὼν δίχα, καὶ τὰ μὲν
ἄχρι ἐς ποταμὸν Εὐφράτην ἐς τὸ Βελισαρίου
ἀπολιπὼν ὄνομα ὃς ξύμπασαν τὴν ἀρχὴν τὰ
πρότερα εἶχε, τὰ δὲ ἐνθένδε μέχρι τῶν Περσικῶν
ὁρίων τῷ Βούζῃ ἐπιτρέψας, ὃν δὴ ἁπάσης
ἐπιμέλεσθαι τῆς ἑῴας ἀρχῆς, ἕως Βελισάριος ἐξ
Ἰταλίας ἐπανήκοι, ἐκέλευε. <milestone unit="section" n="2" />
διὸ δὴ ὁ Βούζης
ἅπαντα τὸν στρατὸν ἑπόμενον ἔχων τὰ μὲν
πρῶτα ἐπὶ τῆς Ἱεραπόλεως ἔμενεν: ἐπεὶ δὲ τὰ
ξυμπεσόντα Σουρηνοῖς ἔμαθε, ξυγκαλέσας τοὺς
<milestone unit="section" n="3" />
Ἱεραπολιτῶν πρώτους ἔλεξε τοιάδε <q direct="unspecified">Οἷς μὲν ἐξ
ἀντιπάλου τῆς δυνάμεως πρὸς τοὺς ἐπιόντας ὁ
ἀγών ἐστιν, ἐς χεῖρας τοῖς πολεμίοις ἐκ τοῦ
εὐθέος καθίστασθαι οὐδὲν ἀπεικός, οἷς δὲ τῶν
ἐναντίων πολλῷ τῷ διαλλάσσοντι καταδεεστέροις
<pb id="v.1.p.306" />
ξυμβαίνει εἶναι, μηχαναῖς τισι τοὺς πολεμίους
περιελθεῖν μᾶλλον ξυνοίσει ἢ ἐκ τοῦ ἐμφανοῦς
ἀντιτασσομένοις ἐς κίνδυνόν τινα προὖπτον ἰέναι.
<milestone unit="section" n="4" />
ἡλίκος μὲν οὖν ἐστιν ὁ Χοσρόου στρατὸς ἀκούετε
δήπου. ἢν δὲ αὐτὸς μὲν πολιορκίᾳ ἡμᾶς ἐξελεῖν
βούληται, ἡμεῖς δὲ ἀπὸ τοῦ τείχους τὸν πόλεμον
διενέγκωμεν, ἡμᾶς μὲν τὰ ἐπιτήδεια ἐπιλείψειν
εἰκός, Πέρσας δὲ ἅπαντα ἐκ τῆς ἡμετέρας οὐδενὸς
ἀντιστατοῦντος κομίζεσθαι. <milestone unit="section" n="5" />
ταύτῃ τε τῆς πολιορκίας
μηκυνομένης, οὐδὲ ἀρκέσειν τὸν περίβολον
ταῖς τῶν πολεμίων ἐπιβουλαῖς οἶμαι, ὃν δὴ
ἐπιμαχώτατον πολλαχόσε τετύχηκεν εἶναι, καί
τι Ῥωμαίοις τῶν ἀνηκέστων ξυμβήσεσθαι. <milestone unit="section" n="6" />
ἢν
δέ γε μοίρᾳ μέν τινι τοῦ στρατοῦ τὸ τῆς πόλεως
φυλάξωμεν τεῖχος, οἱ δὲ λοιποὶ τὰς ἀμφὶ τὴν
πόλιν ὑπωρείας καταλάβωσιν, ἐνθένδε καταθέοντες
πὴ μὲν τὸ τῶν ἐναντίων στρατόπεδον, πὴ
δὲ τοὺς τῶν ἐπιτηδείων ἕνεκα στελλομένους,
ἀναγκάσουσι Χοσρόην αὐτίκα δὴ μάλα λύσαντα
τὴν προσεδρείαν, τὴν ἀναχώρησιν δἰ ὀλίγου
ποιήσασθαι, οὔτε τὰς προσβολὰς ἀδεέστερον
ἐπάγειν τῷ περιβόλῳ παντελῶς ἔχοντα οὔτε τι
τῶν ἀναγκαίων στρατῷ τοσούτῳ πορίζεσθαι.</q>
<milestone unit="section" n="7" />
τοσαῦτα ὁ Βούζης εἰπὼν λέγειν μὲν τὰ ξύμφορα
ἔδοξεν, ἔπραξε δὲ τῶν δεόντων οὐδέν. ἀπολέξας
γὰρ εἴ τι ἐν τῷ Ῥωμαίων στρατῷ δόκιμον ἦν,
<milestone unit="section" n="8" />
ἀπιὼν ᾤχετο. καὶ ὅποι ποτὲ γῆς ἐτύγχανεν οὔτε
τις τῶν ἐν Ἱεραπόλει Ῥωμαίων οὔτε ὁ τῶν
πολεμίων στρατὸς μαθεῖν ἴσχυσε. ταῦτα μὲν οὖν
ἐφέρετο τῇδε.
<pb id="v.1.p.308" />
<milestone unit="section" n="9" />
Βασιλεὺς δὲ Ἰουστινιανὸς πυθόμενος τὴν
Περσῶν ἔφοδον, Γερμανὸν μὲν εὐθὺς τὸν ἀνεψιὸν
τὸν αὑτοῦ ξὺν θορύβῳ πολλῷ τριακοσίους ἑπομένους
ἔχοντα ἔπεμψε, στρατὸν δέ οἱ οὐκ ἐς
μακρὰν ὑπέσχετο πολὺν ἕψεσθαι. <milestone unit="section" n="10" />
ἔς τε Ἀντιόχειαν
ὁ Γερμανὸς ἀφικόμενος περιῆλθε τὸν
περίβολον ἅπαντα κύκλῳ, καὶ αὐτοῦ ἐχυρὰ μὲν
ὄντα τὰ πολλὰ ηὕρισκε ῾τά τε γὰρ ἐν τῷ ὁμαλεῖ
ποταμὸς Ὀρόντης παραρρεῖ ξύμπαντα τοῖς ἐπιοῦσιν
ἄπορα ἐργαζόμενος, καὶ τὰ ἐν τῷ ἀνάντει
χωρίοις κρημνώδεσιν ἀνεχόμενα ἐσβατὰ τοῖς
πολεμίοις ὡς ἥκιστα ἦν̓, ἐν δὲ τῇ ἄκρᾳ γενόμενος,
ἣν δὴ Ὀροκασιάδα καλεῖν οἱ ταύτῃ ἄνθρωποι
νενομίκασιν, ἐπιμαχώτατον κατενόησεν ὂν τὸ κατ̓
αὐτὴν τεῖχος. <milestone unit="section" n="11" />
πέτρα γὰρ τυγχάνει τις ἐνταῦθά
πη οὖσα, εὔρους μὲν ἐπὶ πλεῖστον ἱκανῶς ἔχουσα,
ὕψος δὲ ὀλίγῳ τοῦ περιβόλου ἐλασσουμένη.
<milestone unit="section" n="12" />
ἐκέλευεν οὖν ἢ τὴν πέτραν ἀποτεμνομένους
βαθύν τινα βόθρον ἀμφὶ τὸ τεῖχος ἐργάζεσθαι, μή
τις ἐνθένδε ἀναβησόμενος ἐπὶ τὸν περίβολον ἴοι,
ἢ πύργον μέγαν τινὰ δειμαμένους ἐνταῦθα τὴν ἀπ̓
αὐτοῦ οἰκοδομίαν ἐνάψαι τῷ τῆς πόλεως τείχει.
<milestone unit="section" n="13" />
ἀλλὰ τοῖς τῶν οἰκοδομιῶν ἀρχιτέκτοσι ποιητέα
τούτων ἐδόκει οὐδέτερα εἶναι. οὔτε γὰρ ἐν χρόνῳ
βραχεῖ ἐπιτελῆ ἔσεσθαι οὕτως ἐγκειμένης τῆς τῶν
πολεμίων ἐφόδου, ἀρχόμενοί τε τοῦ ἔργου τούτου
καὶ οὐκ ἐς πέρας αὐτοῦ ἐξικνούμενοι οὐκ ἄλλο
οὐδὲν ἢ τοῖς πολεμίοις ἐνδείξονται ὅπη ποτὲ τοῦ
τείχους σφίσι πολεμητέα εἴη. <milestone unit="section" n="14" />
Γερμανὸς δὲ ταύτης
δὴ τῆς ἐννοίας σφαλείς, τὰ μὲν πρῶτα στρατὸν ἐκ
Βυζαντίου καραδοκῶν ἐλπίδα τινὰ ἐπ̓ αὐτῷ εἶχεν.
<milestone unit="section" n="15" />
ἐπεὶ δὲ χρόνου τριβέντος συχνοῦ οὔτε τις ἐκ
<pb id="v.1.p.310" />
βασιλέως στρατὸς ἀφίκετο οὔτε ὅτι ἀφίξεται ἐπίδοξος
ἦν, ἐς δέος ἦλθε μὴ ὁ Χοσρόης πυθόμενος
βασιλέως ἀνεψιὸν ἐνταῦθα εἶναι, προυργιαίτερον
ἄλλου ὁτουοῦν ποιήσηται Ἀντιόχειάν τε καὶ
αὐτὸν ἐξελεῖν, καὶ ἀπ̓ αὐτοῦ τῶν ἄλλων ἁπάντων
ἀφέμενος παντὶ τῷ στρατῷ ἐπ̓ αὐτὴν ἴοι. <milestone unit="section" n="16" />
ταῦτα
καὶ Ἀντιοχεῦσιν ἐν νῷ ἔχουσι βουλήν τε ὑπὲρ
τούτων πεποιημένοις ξυμφορώτατον ἔδοξεν εἶναι
χρήματα προεμένοις Χοσρόῃ κίνδυνον τὸν παρόντα διαφυγεῖν.
<milestone unit="section" n="17" />
Μέγαν τοίνυν, τὸν Βεροίας ἐπίσκοπον, ἄνδρα
ξυνετόν ῾ἐπιχωριάζων γὰρ αὐτοῖς ἐτύγχανε τότἐ
Χοσρόου δεησόμενον πέμπουσιν, ὃς δὴ ἐνθένδε
σταλεὶς καταλαμβάνει τὸν Μήδων στρατὸν Ἱεραπόλεως
οὐ μακρὰν ἄποθεν. <milestone unit="section" n="18" />
Χοσρόῃ τε ἐς ὄψιν
ἥκων πολλὰ ἐλιπάρει ἀνθρώπους οἰκτεῖραι οἳ
οὔτε τι ἐς αὐτὸν ἥμαρτον οὔτε τῇ Περσῶν στρατιᾷ
οἷοί τε ἀντιτείνειν εἰσί. <milestone unit="section" n="19" />
πρέπειν γὰρ ἀνδρὶ βασιλεῖ
πάντων ἥκιστα τοῖς ὑποχωροῦσι καὶ οὐδαμῆ
ἐθέλουσιν ἀντιτάσσεσθαι ἐπεμβαίνειν τε καὶ βιάζεσθαι,
ἐπεὶ οὐδὲ τῶν νῦν δρωμένων βασιλικόν
τι οὐδὲ γενναῖον αὐτῷ ἐργασθείη, ὅτι δὴ οὐ παρασχόμενος
τῷ Ῥωμαίων βασιλεῖ βουλῆς τινα
χρόνον, ὥστε ἢ τὴν εἰρήνην κρατύνασθαι, ὅπη ἂν
ἑκατέρῳ δοκοίη, ἢ τὰ ἐς τὸν πόλεμον ἐκ συνθήκης,
ὡς τὸ εἰκός, ἐξαρτύεσθαι, ἀλλ̓ οὕτως
ἀνεπισκέπτως ἐπὶ Ῥωμαίους ἐν ὅπλοις ἔλθοι,
οὔπω τοῦ σφετέρου βασιλέως ἐπισταμένου τὰ
<pb id="v.1.p.312" />
παρόντα σφίσι. <milestone unit="section" n="20" />
ταῦτα ὁ Χοσρόης ἀκούσας λόγῳ
ξυνετῷ τὸν τρόπον ῥυθμίζεσθαι ὑπὸ ἀμαθίας
οὐδαμῶς ἴσχυσεν, ἀλλ̓ ἔτι μᾶλλον τὴν διάνοιαν
ἢ πρότερον ἤρθη. <milestone unit="section" n="21" />
Σύρους τε οὖν ἠπείλησε καταστρέψασθαι
καὶ Κίλικας πάντας, καί οἱ τὸν
Μέγαν ἕπεσθαι κελεύσας ἐς τὴν Ἱεράπολιν ἐπῆγε
τὸ στράτευμα. <milestone unit="section" n="22" />
οὗ δὴ ἀφικόμενός τε καὶ ἐνστρατοπεδευσάμενος,
ἐπειδὴ τόν τε περίβολον ὀχυρὸν
ὄντα εἶδε καὶ στρατιωτῶν ἔμαθε φυλακτήριον
διαρκῶς ἔχειν, χρήματα τοὺς Ἱεραπολίτας ᾔτει,
<milestone unit="section" n="23" />
Παῦλον ἑρμηνέα παῤ αὐτοὺς πέμψας. ὁ δὲ Παῦλος
οὗτος ἐτέθραπτό τε ἐν γῇ τῇ Ῥωμαίων καὶ
εἰς γραμματιστοῦ παρὰ Ἀντιοχεῦσιν ἐφοίτησεν,
ἐλέγετο δὲ καὶ Ῥωμαῖος γένος τὸ ἐξ ἀρχῆς εἶναι.
<milestone unit="section" n="24" />
οἱ δὲ μάλιστα μὲν καὶ ὣς ἀμφὶ τῷ περιβόλῳ
δειμαίνοντες, χώραν περιβεβλημένῳ πολλὴν μέχρι
ἐς τὸ ὄρος ὃ ταύτῃ ἀνέχει, ἔπειτα δὲ καὶ τὴν
γῆν ἀδῄωτον ἔχειν ἐθέλοντες, ὡμολόγησαν ἀργύρου
σταθμὰ δισχίλια δώσειν. <milestone unit="section" n="25" />
τότε δὴ Μέγας
ὑπὲρ τῶν ἑῴων ἁπάντων Χοσρόην ἱκετεύων
οὐκέτι ἀνίει, ἕως αὐτῷ ὁ Χοσρόης ὡμολόγησε
δέκα τε χρυσοῦ κεντηνάρια λήψεσθαι καὶ πάσης
ἀπαλλαγήσεσθαι τῆς Ῥωμαίων ἀρχῆς.
</p></div2>

<div2 type="chapter" n="7" org="uniform" sample="complete"><p><milestone unit="section" n="1" />
Οὕτω μὲν οὖν ἐκείνῃ τῇ ἡμέρᾳ ὅ τε Μέγας
ἐνθένδε ἀπαλλαγεὶς τὴν ἐπὶ τοὺς Ἀντιοχέας
ἤλαυνε καὶ ὁ Χοσρόης τὰ λύτρα λαβὼν ἐς Βέροιαν
<pb id="v.1.p.314" />
ᾔει. <milestone unit="section" n="2" />
Βέροια δὲ Ἀντιοχείας μὲν καὶ Ἱεραπόλεως
μεταξὺ κεῖται, δυοῖν δὲ ἡμερῶν ὁδῷ εὐζώνῳ ἀνδρὶ
ἑκατέρας διέχει. <milestone unit="section" n="3" />
ὁ μὲν οὖν Μέγας ἅτε ξὺν ὀλίγοις
τισὶ πορευόμενος ὀξύτερον ᾔει, ὁ δὲ Περσῶν
στρατὸς μοῖραν ἀεὶ τὴν ἡμίσειαν τῆς ὁδοῦ ἤνυε.
<milestone unit="section" n="4" />
τετάρτῃ δὲ ἡμέρᾳ ὁ μὲν ἐς Ἀντιόχειαν, οἱ δὲ ἐς τὸ
Βεροίας προάστειον ἦλθον. <milestone unit="section" n="5" />
καὶ χρήματα Χοσρόης
τοὺς Βεροιαίους τὸν Παῦλον στείλας εὐθὺς ἔπραττεν,
οὐχ ὅσα πρὸς τῶν Ἱεραπολιτῶν ἔλαβε μόνον,
ἀλλὰ καὶ τούτων διπλάσια, ἐπεὶ τὸ τεῖχος αὐτοῖς
ἐπιμαχώτατον ὂν πολλαχῆ εἶδε. <milestone unit="section" n="6" />
Βεροιαῖοι δέ
῾θαρρεῖν γὰρ ἐπὶ τῷ περιβόλῳ οὐδαμῆ εἶχον̓ ξὺν
προθυμίᾳ μὲν ὑπεδέξαντο ἅπαντα δώσειν, δισχίλια
δὲ δόντες ἀργύρου σταθμά, τὰ λειπόμενα
διδόναι οὐκ ἔφασαν οἷοί τε εἶναι. <milestone unit="section" n="7" />
ἐγκειμένου τε
σφίσι διὰ ταῦτα Χοσρόου, νυκτὸς ἐπιλαβούσης ἐς
τὸ φρούριον ἅπαντες ὃ ἐν τῇ ἀκροπόλει ἐστὶ
κατέφυγον ξὺν τοῖς <del status="unremarkable">ἄλλοις</del> στρατιώταις, οἳ δὴ
ἐνταῦθα ἐπὶ φυλακῇ ἐτετάχατο. <milestone unit="section" n="8" />
τῇ δὲ ἐπιούσῃ
ἡμέρᾳ ἐστέλλοντο μὲν πρὸς Χοσρόου ἐς τὴν πόλιν
τινὲς ἐφ̓ ᾧ τὰ χρήματα λήψονται, οἱ δὲ ἄγχιστά
πη τοῦ περιβόλου γενόμενοι κεκλεισμένας μὲν τὰς
πύλας ἁπάσας εὗρον, ἀνθρώπων δὲ οὐδενὶ ἐντυχεῖν
ἔχοντες τῷ βασιλεῖ τὰ παρόντα σφίσιν ἐσήγγελλον.
<milestone unit="section" n="9" />
καὶ ὃς τῷ τείχει κλίμακας ἐπιθέντας ἀποπειρᾶσθαι
τῆς ἀνόδου ἐκέλευεν, οἱ δὲ κατὰ ταῦτα
ἐποίουν. <milestone unit="section" n="10" />
οὐδενός τε σφίσιν ἀντιστατοῦντος, ἐντὸς
τοῦ περιβόλου γενόμενοι τὰς μὲν πύλας κατ̓
ἐξουσίαν ἀνέῳγον, <milestone unit="section" n="11" />
ἐδέχοντο δὲ τῇ πόλει τόν τε
στρατὸν ἅπαντα καὶ Χοσρόην αὐτόν. θυμῷ τε
<pb id="v.1.p.316" />
πολλῷ ὁ βασιλεὺς ἤδη ἐχόμενος τὴν πόλιν ὀλίγου
δέοντος ἐνέπρησε πᾶσαν. ἐς δὲ τὴν ἀκρόπολιν
ἀναβὰς ἐπὶ τὸ φρούριον τειχομαχεῖν ἔγνω. <milestone unit="section" n="12" />
ἐνταῦθα
οἱ. μὲν Ῥωμαίων στρατιῶται καρτερῶς
ἀμυνόμενοι τῶν πολεμίων τινὰς ἔκτεινον, τῷ δὲ
Χοσρόῃ εὐτύχημα μέγα τῷ τῶν πολιορκουμένων
ἀξυνέτῳ γενέσθαι ξυνέβη, οἳ δὴ οὐ μόνοι ἐς τὸ
φρούριον τοῦτο, ἀλλὰ ξύν τε τοῖς ἵπποις καὶ ζῴοις
τοῖς ἄλλοις κατέφυγον, ταύτῃ τε τῇ σμικρολογίᾳ
καταστρατηγηθέντες ἐς κίνδυνον ἦλθον. <milestone unit="section" n="13" />
μιᾶς γὰρ
οὔσης ἐνταῦθα πηγῆς, ἵππων τε καὶ ἡμιόνων καὶ
ζῴων ἑτέρων οὐ δέον αὐτὴν ἐκπεπωκότων, ἀποξηρανθῆναι
ξυνέβη τὸ ὕδωρ. Βεροιαίοις μὲν τὰ
πράγματα ὧδέ πη εἶχεν.
<milestone unit="section" n="14" />
Ὁ δὲ Μέγας εἰς Ἀντιόχειαν ἀφικόμενος ἀγγείλας
τε ὅσα οἱ πρὸς Χοσρόην ξυνέκειτο, ἔργῳ
ταῦτα ἐπιτελεῖν οὐδαμῆ ἔπειθεν. <milestone unit="section" n="15" />
ἐτύγχανε γὰρ
Ἰουστινιανὸς βασιλεὺς Ἰωάννην τε τὸν Ῥουφίνου
καὶ Ἰουλιανὸν τὸν τῶν ἀπορρήτων γραμματέα
πρέσβεις παρὰ Χοσρόην στείλας. ἀσηκρήτις
καλοῦσι τὸ ἀξίωμα τοῦτο Ῥωμαῖοι: σήκρητα γὰρ
καλεῖν τὰ ἀπόρρητα νενομίκασιν. <milestone unit="section" n="16" />
οἳ δὴ ἐς Ἀντιόχειαν
ἀφικόμενοι ἔμενον. Ἰουλιανός τε, τῶν πρέσβεων
ἅτερος, διαρρήδην ἀπεῖπεν ἅπασι χρήματα
μὴ διδόναι τοῖς πολεμίοις, μηδὲ τὰς βασιλέως
ὠνεῖσθαι πόλεις, ἀλλὰ καὶ τῷ Γερμανῷ διέβαλλε
τὸν ἀρχιερέα Ἐφραίμιον, ἅτε τῷ Χοσρόῃ ἐνδοῦναι
τὴν πόλιν ἐν σπουδῇ ἔχοντα. <milestone unit="section" n="17" />
διὸ δὴ Μέγας
ἄπρακτος ἀνεχώρησεν. Ἐφραίμιος δέ, ὁ τῆς Ἀντιοχείας
ἐπίσκοπος, δείσας τὴν Περσῶν ἔφοδον ἐς
Κίλικας ἦλθεν. <milestone unit="section" n="18" />
οὗ δὴ καὶ Γερμανὸς ἀφίκετο οὐ
<pb id="v.1.p.318" />
πολλῷ ὕστερον, ὀλίγους μέν τινας ἐπαγόμενος,
τοὺς δὲ πλείστους ἐνταῦθα ἐάσας.
<milestone unit="section" n="19" />
Μέγας δὲ κατὰ τάχος ἐς Βέροιαν ἥκων περιώδυνός
τε τοῖς ξυμπεσοῦσι γενόμενος ᾐτιᾶτο
Χοσρόην εἰργάσθαι Βεροιαίους ἀνόσια ἔργα, ὅτι
δὴ αὐτὸν μὲν ἐς Ἀντιόχειαν ὡς ἐπὶ ταῖς σπονδαῖς
στείλειε, τῶν δὲ πολιτῶν οὐδὲν τὸ παράπαν
ἠδικηκότων τά τε χρήματα ἐληίσατο καὶ ἠνάγκασε
σφᾶς αὐτοὺς ἐν τούτῳ δὴ τῷ φρουρίῳ
καθεῖρξαι, οὕτω τε τὴν πόλιν ἐμπρήσας ἐς τὸ
ἔδαφος οὐ δέον καθεῖλε. <milestone unit="section" n="20" />
πρὸς ταῦτα ὁ Χοσρόης
ἀπεκρίνατο ὧδε <q direct="unspecified">Τούτων μέντοι, ὦ ἑταῖρε, αὐτὸς
αἴτιος, ἐνταῦθα ἀναγκάσας ἡμᾶς διατρῖψαι: οὐ
γὰρ ἐν τῷ τεταγμένῳ καιρῷ, ἀλλὰ κατὰ πολὺ
τούτου γε ὑστερήσας τανῦν ἀφῖξαι. <milestone unit="section" n="21" />
τῶν δὲ σῶν
πολιτῶν τὴν ἀτοπίαν τί ἄν τις ἐπὶ πλεῖστον, ὦ
βέλτιστε, μακρολογοίη; οἵ γε τακτὸν ἡμῖν
ὡμολογηκότες ἀργύριον δώσειν ὑπὲρ τῆς σφῶν
αὐτῶν σωτηρίας, οὔπω καὶ νῦν ἐπιτελεῖν οἴονται
δεῖν τὰ ξυγκείμενα, ἀλλ̓ ἀνέδην οὕτω χωρίου
ἰσχύϊ θαρσήσαντες περιορῶσιν ἡμᾶς ὡς μάλιστα
ἠναγκας μένους ἐς φρουρίου πολιορκίαν, ὡς ὁρᾷς
δήπου, καθίστασθαι. <milestone unit="section" n="22" />
οὕς γε δὴ ἔγωγε ξὺν θεοῖς
ἐλπίδα ἔχω ὀλίγῳ ὕστερον τίσασθαι, καὶ Περσῶν
τῶν μοι οὐ δέον πρὸ τοῦδε τοῦ τείχους
ἀπολωλότων τὴν κόλασιν ἐς τοὺς αἰτίους ἐπιτελέσειν.</q>
<milestone unit="section" n="23" />
ὁ μὲν Χοσρόης τοσαῦτα εἶπεν, ὁ
Μέγας δὲ ἀμείβεται ὧδε <q direct="unspecified">Εἰ μέν, ὅτι βασιλεὺς
ἀνθρώποις οἰκτροῖς τε καὶ ἀτιμοτάτοις ταῦτα
ἐπικαλεῖς, σκοπήσειεν ἄν τις, ἀνάγκη μηδὲν
<pb id="v.1.p.320" />
ἀντιλέγοντα τοῖς εἰρημένοις ὁμολογεῖν: τῇ γὰρ
ἐξουσίᾳ τῇ ἄλλῃ καὶ τὸ τῷ λόγῳ κρατεῖν ἕπεσθαι
πέφυκεν: <milestone unit="section" n="24" />
ἢν δέ τῳ ἐξῇ τἄλλα ἀποσεισαμένῳ τὸν
ἀληθῆ λόγον ἑλέσθαι, οὐδὲν ἂν ἡμῖν, ὦ βασιλεῦ,
δικαίως ἐπικαλεῖν ἔχοις: ὅπως δὲ ἅπαντα ἀκούσῃ
πρᾴως. <milestone unit="section" n="25" />
ἐγὼ μὲν γάρ, ἐπειδὴ ἅπερ Ἀντιοχεῦσιν
ἐπήγγελλες, δηλώσων ἐστάλην, ἑβδομαῖός σοι ἐς
ὄψιν ἥκων ῾οὗ τί ἂν γενέσθαι δύναιτο θᾶσσον;᾿
ταῦτά σοι ἐξειργασμένα ἐς πατρίδα τὴν ἐμὴν εὗρον.
<milestone unit="section" n="26" />
οἱ δὲ δὴ πάντων ἤδη τῶν τιμιωτάτων ἐκστάντες,
εἶτα ἐς τὸν περὶ ψυχῆς ἀγῶνα καθίστανται μόνον,
κρείσσους, οἶμαι, γεγενημένοι ἤ σοί τι τὸ λοιπὸν
τῶν χρημάτων εἰσφέρειν. <milestone unit="section" n="27" />
τὸ γὰρ ἐκτιννύναι τι
τῶν οὐ παρόντων ἀνθρώπῳ ἂν οὐδεμία μηχανὴ
γένοιτο. <milestone unit="section" n="28" />
πάλαι δὲ τοῖς ἀνθρώποις εὖ τε καὶ
καλῶς διώρισται τὰ τῶν πραγμάτων ὀνόματα: ἐν
οἶς καὶ τόδε ἐστίν, ἀγνωμοσύνης κεχωρίσθαι
ἀσθένειαν. <milestone unit="section" n="29" />
ἡ μὲν γὰρ τρόπου ἀκολασίᾳ ἐς τὸ
ἀντιτείνειν χωροῦσα μισεῖσθαι, ὡς τὸ εἰκός,
εἴωθεν, ἡ δὲ τῷ τῆς ὑπουργίας ἀδυνάτῳ ἐς ταὐτὸ
τοῦτο ἐκφερομένη ἐλεεῖσθαι ἱκανῶς πέφυκεν.
<milestone unit="section" n="30" />
ἔασον τοίνυν ἡμᾶς ἅπαντα, ὦ βασιλεῦ, κληρωσαμένους
τὰ χείριστα τοῦτο γοῦν φέρεσθαι
παραμύθιον, τὸ μὴ δοκεῖν τῶν ξυμπεπτωκότων
ἡμῖν αὐτοὺς αἰτίους γενέσθαι. <milestone unit="section" n="31" />
καὶ χρήματα μέν
σοι ὅσα λαβὼν ἔχεις διαρκεῖν οἴου, μὴ τῷ σῷ
<pb id="v.1.p.322" />
ταῦτα σταθμώμενος ἀξιώματι, ἀλλὰ τὴν Βεροιαίων
σκοπῶν δύναμιν. <milestone unit="section" n="32" />
περαιτέρω δὲ ἡμᾶς βιάζου
μηδέν, μή ποτε δόξῃς οἷς ἐγκεχείρηκας ἀδύνατος
εἶναι: τὸ γὰρ ὑπερβάλλον ἀεὶ τῷ ἀμηχάνῳ
τετίμηται: τὸ δὲ μὴ τοῖς ἀδυνάτοις ἐγχειρεῖν
κράτιστον. <milestone unit="section" n="33" />
ταῦτα μὲν οὖν μοι ἀπολελογήσθω
ἐν τῷ παραυτίκα ὑπὲρ ἀνδρῶν τῶνδε. ἢν δέ
γε τοῖς ταλαιπώροις ξυγγενέσθαι δυνατὸς εἴην,
ἔχοιμι ἄν τι καὶ ἄλλο τῶν νῦν με λεληθότων
<milestone unit="section" n="34" />
εἰπεῖν.</q> τοσαῦτα τὸν Μέγαν εἰπόντα ὁ Χοσρόης
ἐς τὴν ἀκρόπολιν ἀφῆκεν ἰέναι. ὃς δὴ ἐνταῦθα
γενόμενος καὶ τὰ ξυμπεσόντα ἀμφὶ τῇ πηγῇ
μαθὼν ἅπαντα, δεδακρυμένος τε παρὰ Χοσρόην
αὖθις ἀφίκετο καὶ πρηνὴς κείμενος οὐδὲν μὲν
Βεροιαίοις ἰσχυρίζετο ἀπολελεῖφθαι τῶν πάντων
χρημάτων, μόνα δέ οἱ τῶν ἀνθρώπων ἱκέτευε
χαριεῖσθαι τὰ σώματα. <milestone unit="section" n="35" />
ταῖς τε τοῦ ἀνδρὸς ὀλοφύρσεσιν
ὁ Χοσρόης ἠγμένος τὴν δέησιν ἐπιτελῆ
ἐποιεῖτο, καὶ διομοσάμενος ἅπασι τοῖς ἐν ἀκροπόλει
τὰ πιστὰ ἔδωκε. <milestone unit="section" n="36" />
Βεροιαῖοι δὲ παρὰ
τοσοῦτον κινδύνου ἐλθόντες, ἀπέλιπόν τε τὴν
ἀκρόπολιν ἀπαθεῖς κακῶν καὶ ἀπιόντες ᾤχοντο
ὡς ἕκαστός πη: <milestone unit="section" n="37" />
ἐβούλετο. τῶν δὲ στρατιωτῶν
ὀλίγοι μὲν αὐτοῖς τινες εἵποντο, οἱ δὲ πλεῖστοι
ἐθελούσιοι παρὰ Χοσρόην αὐτόμολοι ἦλθον, ἐπικαλοῦντες
ὅτι δὴ τὰς συντάξεις χρόνου μακροῦ
σφίσι τὸ δημόσιον ὦφλε, καὶ ξὺν αὐτῷ ὕστερον
ἐς τὰ Περσῶν ἤθη ἐχώρησαν.
<pb id="v.1.p.324" />
</p></div2>

<div2 type="chapter" n="8" org="uniform" sample="complete"><p><milestone unit="section" n="1" />
Χοσρόης δέ ῾καὶ γάρ οἱ Μέγας χρήματα
ἔφασκεν οὐδαμῆ πεπεικέναι Ἀντιοχέας φέρειν̓
παντὶ τῷ στρατῷ ἐπ̓ αὐτοὺς ᾔει. <milestone unit="section" n="2" />
Ἀντιοχέων δέ
τινες μὲν ἐνθένθε ξὺν τοῖς χρήμασιν ἐξαναστάντες
ἔφευγον ὡς ἕκαστός πη ἐδύνατο. ταὐτὸ δὲ τοῦτο
διενοοῦντο καὶ οἱ λοιποὶ ξύμπαντες, εἰ μὴ μεταξὺ
ἥκοντες οἱ τῶν ἐν Λιβάνῳ στρατιωτῶν ἄρχοντες,
Θεόκτιστός τε καὶ Μολάτζης, ξὺν ἑξακισχιλίοις
ἀνδράσιν ἐλπίσι τε αὐτοὺς ἐπιρρώσαντες διεκώλυσαν.
<milestone unit="section" n="3" />
οὗ δὴ οὐ πολλῷ ὕστερον καὶ τὸ Περσῶν
στράτευμα ἦλθεν. ἐνταῦθά τε διεσκηνημένοι
ἐστρατοπεδεύσαντο ἅπαντες πρός τε Ὀρόντῃ τῷ
ποταμῷ καὶ αὐτοῦ οὐ πολλῷ ἄποθεν. <milestone unit="section" n="4" />
Χοσρόης
τε Παῦλον παρὰ τὸν περίβολον στείλας τοὺς
Ἀντιοχέας χρήματα ᾔτει, δέκα χρυσοῦ κεντηναρίων
ἀπαλλαγήσεσθαι ἐνθένδε, ἔνδηλός τε ἦν
καὶ τούτων ἐλάσσω ἐπὶ τῇ ἀναχωρήσει ληψόμενος.
<milestone unit="section" n="5" />
καὶ τότε μὲν ἥκοντες παρὰ τὸν Χοσρόην
οἱ πρέσβεις, εἰπόντες τε ἀμφὶ τῇ διαλύσει τῆς
εἰρήνης πολλὰ καὶ πρὸς ἐκείνου ἀκούσαντες
ἀνεχώρησαν. <milestone unit="section" n="6" />
τῇ δὲ ἐπιούσῃ ἡμέρᾳ τῶν Ἀντιοχέων
ὁ δῆμος ῾εἰσὶ γὰρ οὐ κατεσπουδασμένοι,
ἀλλὰ γελοίοις τε καὶ ἀταξίᾳ ἱκανῶς ἔχονταἰ
πολλὰ ἐς τὸν Χοσρόην ὕβριζόν τε ἀπὸ τῶν
ἐπάλξεων καὶ ξὺν γέλωτι ἀκόσμῳ ἐτώθαζον: <milestone unit="section" n="7" />
καὶ
Παῦλον τοῦ περιβόλου ἐγγὺς ἥκοντα παραινοῦντά
<pb id="v.1.p.326" />
τε χρημάτων ὀλίγων σφᾶς τε αὐτοὺς καὶ τὴν
πόλιν ὠνεῖσθαι, ὀλίγου ἐδέησαν τοξεύσαντες
κτεῖναι, εἰ μὴ προϊδὼν ἐφυλάξατο. διὸ δὴ ζέων
τῷ θυμῷ ὁ Χοσρόης τειχομαχεῖν ἔγνω.
<milestone unit="section" n="8" />
Τῇ οὖν ὑστεραίᾳ ἐπαγαγὼν ἅπαντας Πέρσας
ἐπὶ τὸ τεῖχος ἄλλους μὲν ἄλλῃ προσβάλλειν τοῦ
ποταμοῦ ἐκέλευεν, αὐτὸς δὲ τοὺς πλείστους τε
καὶ ἀρίστους ἔχων κατὰ τὴν ἄκραν προσέβαλλε.
ταύτῃ γάρ, ὥς μοι ἔμπροσθεν ἐρρήθη, ἐπιμαχώτατος
ὁ περίβολος ἦν. <milestone unit="section" n="9" />
ἐνταῦθα Ῥωμαῖοι ῾στενοτάτη
γὰρ ἡ οἰκοδομία ἐτύγχανεν οὖσα ἐφ̓ ἧς ἱστάμενοι
πολεμεῖν ἔμελλον̓ ἐπενόησαν τάδε. δοκοὺς
μακρὰς ἐς ἀλλήλους ξυνδέοντες μεταξὺ τῶν
πύργων ἐκρέμων, οὕτω τε πολλῷ εὐρυτέρας
δὴ ταύτας τὰς χώρας ἐποίουν, ὅπως ἔτι πλείους
ἐνθένδε ἀμύνεσθαι τοὺς τειχομαχοῦντας οἷοί τε
ὦσιν. <milestone unit="section" n="10" />
οἱ μὲν οὖν Πέρσαι ἰσχυρότατα ἐγκείμενοι
πανταχόθεν τὰ τοξεύματα συχνὰ ἔπεμπον, ἄλλως
τε καὶ κατὰ τὴν τῆς ἄκρας ὑπερβολήν. <milestone unit="section" n="11" />
οἱ δὲ
Ῥωμαῖοι ἠμύνοντο δυνάμει πάσῃ, οὐ στρατιῶται
μόνον, ἀλλὰ καὶ τοῦ δήμου εὐτολμότατοι νεανίαι
πολλοί. <milestone unit="section" n="12" />
ἐδόκουν δὲ οἱ τειχομαχοῦντες ἐνταῦθα
ἐς τὴν μάχην ἐκ τοῦ ἀντιπάλου τοῖς πολεμίοις
καθίστασθαι. ἡ γὰρ πέτρα, εὐρεῖά τις καὶ ὑψηλὴ
οὖσα καὶ ὥσπερ ἀντιτεταγμένη τῷ περιβόλῳ
καθάπερ ἐφ̓ ὁμαλοῦ εἶναι τὴν ξυμβολὴν ἐποίει.
<milestone unit="section" n="13" />
καὶ εἰ μέν τις ἐθάρσησε τοῦ Ῥωμαίων στρατοῦ
ξὺν τριακοσίοις ἔξω τε γενέσθαι τοῦ περιβόλου
καὶ τὴν πέτραν ἐκείνην προτερήσας καταλαβεῖν
ἐνθένδε <add>τε</add> τοὺς ἐπιόντας ἀμύνασθαι, οὐκ ἄν
<pb id="v.1.p.328" />
ποτε, οἶμαι, πρὸς τῶν πολεμίων ἐς κίνδυνόν τινα
ἡ πόλις ἦλθεν. <milestone unit="section" n="14" />
οὐ γὰρ εἶχον ὅθεν ὁρμώμενοι
τειχομαχοῖεν οἱ βάρβαροι, κατὰ κορυφὴν ἔκ τε
τῆς πέτρας καὶ ἀπὸ τοῦ τείχους βαλλόμενοι: νῦν
δέ ῾καὶ γὰρ ἔδει Ἀντιοχέας τούτῳ τῷ Μήδων
στρατῷ ἀπολέσθαἰ οὐδενὶ τοῦτο ἐς ἔννοιαν ἦλθε.
<milestone unit="section" n="15" />
τῶν μὲν οὖν Περσῶν, ἅτε Χοσρόου παρόντος
σφίσι καὶ κραυγῇ ἐγκελευομένου μεγάλῃ, ὑπὲρ
δύναμιν βιαζομένων καὶ οὐδένα τοῖς ἐναντίοις
ἐνδιδόντων καιρὸν ὥστε διασκοπεῖσθαι ἢ φυλάσσεσθαι
τὰς τοξευμάτων βολάς, τῶν δὲ Ῥωμαίων
ἔτι μᾶλλον πλήθει τε πολλῷ καὶ θορύβῳ ἀμυνομένων,
οὐκ ἐνεγκοῦσαι τὸ ἄχθος αἱ σχοῖνοι αἷς αἱ
δοκοὶ ξυνδεδέατο, διερράγησαν ἐκ τοῦ αἰφνιδίου
καὶ ξὺν ταῖς δοκοῖς ἅπαντες ὅσοι αὐταῖς ἐφεστήκεσαν
ἐς τὸ ἔδαφος ἐξέπεσον πατάγῳ πολλῷ.
<milestone unit="section" n="16" />
οὗ δὴ αἰσθόμενοι καὶ ἄλλοι Ῥωμαίων οἳ ἐκ
πύργων τῶν ἐχομένων ἐμάχοντο, καὶ ξυμβάλλειν
μὲν τὸ γεγονὸς οὐδαμῆ ἔχοντες, διεφθάρθαι δὲ
ταύτῃ τὸ τεῖχος οἰόμενοι ἐς φυγὴν ὥρμηντο. <milestone unit="section" n="17" />
τοῦ
μὲν οὖν δήμου νεανίαι πολλοὶ ὅσοι τὰ πρότερα
πρός γε ἀλλήλους στασιάζειν ἐν τοῖς ἱπποδρομίοις
εἰώθεσαν, ἐπειδὴ ἀπὸ τοῦ περιβόλου κατέβησαν,
οὐδαμῆ ἔφευγον, ἀλλ̓ αὐτοῦ ἔμενον, οἱ δὲ
στρατιῶται ξύν τε Θεοκτίστῳ καὶ Μολάτζῃ εὐθὺς
ἐπὶ τοὺς ἵππους ἀναθορόντες οἳ δὴ ἐνταῦθά πη
παρεσκευασμένοι ἐτύγχανον, ἐπὶ τὰς πύλας ἀπήλαυνον,
Βούζην αὐτοῖς ἐπιθρυλοῦντες ξὺν στρατῷ
ἥκειν, ἐθέλειν τε κατὰ τάχος δέξασθαι μὲν αὐτοὺς
<pb id="v.1.p.330" />
τῇ πόλει, ξὺν αὐτοῖς δὲ τοὺς πολεμίους ἀμύνασθαι.
<milestone unit="section" n="18" />
ἐνταῦθα τῶν Ἀντιοχέων πολλοὶ μὲν ἄνδρες,
γυναῖκες δὲ πᾶσαι ξὺν τοῖς παιδίοις ἐπὶ τὰς
πύλας δρόμῳ πολλῷ ᾔεσαν: εἶτα πρὸς τῶν ἵππων
ὠθούμενοι ἅτε ἐν στενοχωρίᾳ πολλῇ ἔπιπτον.
<milestone unit="section" n="19" />
οἱ δὲ στρατιῶται τῶν ἐν ποσὶν οὐδενὸς τὸ παράπαν
φειδόμενοι ἔτι μᾶλλον ἢ πρότερον ὕπερθεν
τῶν κειμένων ἅπαντες ἤλαυνον, γέγονέ τε φόνος
ἐνταῦθα πολὺς ἄλλως τε καὶ κατὰ τὰς πύλας αὐτάς.
<milestone unit="section" n="20" />
Οἱ δὲ Πέρσαι, οὐδενὸς σφίσιν ἀντιστατοῦντος,
κλίμακας ἐπιθέντες ἐπὶ τὸ τεῖχος οὐδενὶ πόνῳ
ἀνέβαινον. ἔν τε ταῖς ἐπάλξεσι κατὰ τάχος
γενόμενοι χρόνον τινὰ καταβαίνειν οὐδαμῆ
ἤθελον, ἀλλὰ διασκοπουμένοις τε καὶ ἀπορουμένοις
ἐῴκεσαν, ἐμοὶ μὲν δοκεῖ, προλοχίζεσθαι
τὰς δυσχωρίας ἐνέδραις τισὶ τῶν πολεμίων ὑποτοπάζοντες.
<milestone unit="section" n="21" />
τὰ γὰρ ἐντὸς τοῦ περιβόλου ἀπὸ
τῆς ἄκρας εὐθὺς κατιόντι <del status="unremarkable">λοιπὸν</del> ἀοίκητος χώρα
ἐπὶ πλεῖστόν ἐστι. πέτραι τε λίαν ὑψηλαὶ
ἀνέχουσιν ἐνταῦθα καὶ τόποι κρημνώδεις. <milestone unit="section" n="22" />
ἔνιοι
δέ φασι Χοσρόου γνώμῃ γεγονέναι τὴν μέλλησιν
Πέρσαις. <milestone unit="section" n="23" />
ἐπειδὴ γὰρ τήν τε δυσχωρίαν κατενόησε
καὶ τοὺς στρατιώτας φεύγοντας εἶδεν, ἔδεισε μή
τινι ἀνάγκῃ ἐκ τῆς ὑπαγωγῆς ἀναστρέψαντες
πράγματα σφίσι παράσχωνται, ἐμπόδιοί τε
γένωνται, ἂν οὕτω τύχοι, πόλιν ἑλεῖν ἀρχαίαν τε
καὶ λόγου ἀξίαν καὶ πρώτην Ῥωμαίοις οὖσαν
τῶν κατὰ τὴν ἕω πασῶν πόλεων, πλούτῳ τε καὶ
μεγέθει καὶ πολυανθρωπίᾳ καὶ κάλλει καὶ τῇ
<pb id="v.1.p.332" />
ἄλλῃ εὐδαιμονίᾳ. <milestone unit="section" n="24" />
οὗ δή, περὶ ἐλάσσονος τἄλλα
ποιούμενος ἅπαντα, ἤθελε τοῖς Ῥωμαίων στρατιώταις
καιρὸν ἐνδιδόναι, ὥστε κατ̓ ἐξουσίαν τῇ
φυγῇ χρῆσθαι. διὸ δὴ καὶ ταῖς χερσὶ τοῖς
φεύγουσι Πέρσαι σημαίνοντες ἐνεκελεύοντο φεύγειν
ὡς τάχιστα. <milestone unit="section" n="25" />
οἱ μὲν οὖν στρατιῶται Ῥωμαίων
ξὺν τοῖς <del status="unremarkable">ἄλλοις</del> ἄρχουσιν ἀπιόντες
ᾤχοντο ἅπαντες διὰ πύλης ἣ ἐπὶ Δάφνην ἄγει τὸ
τῶν Ἀντιοχέων προάστειον: <milestone unit="section" n="26" />
ταύτης γὰρ μόνης,
τῶν ἄλλων κατειλημμένων, ἀπέσχοντο Πέρσαι:
τοῦ δὲ δήμου ὀλίγοι τινὲς ξὺν τοῖς στρατιώταις
διέφυγον. <milestone unit="section" n="27" />
ἐπεὶ δὲ Πέρσαι ἅπαντας τοὺς Ῥωμαίων
στρατιώτας εἶδον πρόσω χωρήσαντας,
καταβάντες ἀπὸ τῆς ἄκρας ἐν μέσῃ πόλει
ἐγένοντο. <milestone unit="section" n="28" />
ἐνταῦθα δὲ αὐτοῖς τῶν Ἀντιοχέων
νεανίαι πολλοὶ ἐς χεῖρας ἐλθόντες τὰ πρῶτα
καθυπέρτεροι ἔδοξαν τῇ ξυμβολῇ εἶναι. ἦσαν δὲ
αὐτῶν τινες μὲν ὁπλῖται, οἱ δὲ πλεῖστοι γυμνοὶ
καὶ λίθων βολαῖς χρώμενοι μόναις. <milestone unit="section" n="29" />
ὠσάμενοι δὲ
τοὺς πολεμίους ἐπαιάνιζόν τε καὶ Ἰουστινιανὸν
βασιλέα καλλίνικον, ἅτε νενικηκότες, ἀνέκραγον.
<milestone unit="section" n="30" />
Ἐν τούτῳ δὲ Χοσρόης ἐν πύργῳ τῷ κατὰ τὴν
ἄκραν καθήμενος τοὺς πρέσβεις ἐθέλων τι εἰπεῖν
μετεπέμψατο. καὶ αὐτὸν τῶν τις ἀρχόντων, ὁ
Ζαβεργάνης, οἰόμενος ξυμβάσεως πέρι βούλεσθαι
τοῖς πρέσβεσιν ἐς λόγους ἰέναι, ἐς ὄψιν τε τῷ
<milestone unit="section" n="31" />
βασιλεῖ κατὰ τάχος ἦλθε καὶ ἔλεξεν ὧδε <q direct="unspecified">Οὐχὶ
ταὐτά μοι δοκεῖς, ὦ δέσποτα, Ῥωμαίοις ἀμφὶ
τῇ τούτων σωτηρίᾳ γινώσκειν. οἱ μὲν γὰρ καὶ
πρὸ τῶν κινδύνων ὑβρίζουσιν ἐς τὴν βασιλείαν
τὴν σὴν καὶ ἡσσημένοι τολμῶσί τε τὰ
<pb id="v.1.p.334" />
ἀμήχανα καὶ δρῶσι τοὺς Πέρσας ἀνήκεστα ἔργα,
ὥσπερ δεδιότες μή τις αὐτοῖς παρὰ σοὶ φιλανθρωπίας
λελείψεται λόγος: σὺ δὲ τούς τε
σώζεσθαι οὐκ ἀξιοῦντας ἐλεεῖν βούλει, καὶ φείδεσθαι
τῶν οὐδαμῆ ἐθελόντων ἐσπούδακας. <milestone unit="section" n="32" />
οἱ δὲ
προλοχίσαντες ἐν ἁλούσῃ πόλει τοὺς νενικηκότας
ἐνέδραις τισὶ διαφθείρουσι, καίπερ ἁπάντων
<milestone unit="section" n="33" />
αὐτοῖς πάλαι πεφευγότων στρατιωτῶν.</q> ταῦτα
ὁ Χοσρόης ἀκούσας, τῶν ἀρίστων πολλοὺς ἐπ̓
αὐτοὺς ἔπεμψεν, οἳ οὐκ ἐς μακρὰν ἐπανήκοντες
οὐδὲν ξυμβῆναι φλαῦρον ἀπήγγελλον. <milestone unit="section" n="34" />
ἤδη γὰρ
Ἀντιοχέας Πέρσαι βιασάμενοι πλήθει ἐτρέψαντο,
καὶ γέγονε φόνος ἐνταῦθα πολύς. οἱ γὰρ Πέρσαι
οὐδεμιᾶς ἡλικίας φειδόμενοι τοὺς ἐν ποσὶν
ἅπαντας ἡβηδὸν ἔκτεινον. <milestone unit="section" n="35" />
τότε φασὶ γυναῖκας
τῶν <add>ἐν</add> Ἀντιοχεῦσιν ἐπιφανῶν δύο γενέσθαι
μὲν ἔξω τοῦ περιβόλου, αἰσθομένας δὲ ὡς ὑπὸ
τοῖς πολεμίοις γενήσονται ῾πανταχόσε γὰρ ἤδη
περιιόντες καθεωρῶντὀ δρόμῳ μὲν παρὰ <del status="unremarkable">τὸν</del>
ποταμὸν Ὀρόντην ἐλθεῖν, φοβουμένας δὲ μή τι
σφᾶς ἐς τὸ σῶμα ὑβρίσωσι Πέρσαι, ταῖς τε καλύπτραις
ἐγκαλυψαμένας τὰ πρόσωπα καὶ ἐς τὸ
τοῦ ποταμοῦ ῥεῦμα ἐμπεσούσας ἀφανισθῆναι.
οὕτω πᾶσα κακοῦ τοὺς Ἀντιοχέας ἰδέα ἔσχεν.
</p></div2>

<div2 type="chapter" n="9" org="uniform" sample="complete"><p><milestone unit="section" n="1" />
Ἐνταῦθα ὁ Χοσρόης τοῖς πρέσβεσιν ἔλεξε
τοιάδε <q direct="unspecified">Οὐκ ἔξω τοῦ ἀληθοῦς τὸν παλαιὸν λόγον
οἴομαι εἶναι, ὅτι δὴ οὐκ ἀκραιφνῆ τἀγαθὰ ὁ θεός,
<pb id="v.1.p.336" />
ἀλλὰ κεραννύων αὐτὰ τοῖς κακοῖς εἶτα τοῖς
ἀνθρώποις παρέχεται. <milestone unit="section" n="2" />
καὶ δἰ αὐτὸ οὐδὲ τὸ γελᾶν
ἄκλαυστον ἔχομεν, παραπέπηγε δέ τις ἀεὶ τοῖς
μὲν εὐτυχήμασι συμφορά, ταῖς δὲ ἡδοναῖς λύπη,
οὐκ ἐῶσαί τινα γνησίας ποτὲ τῆς δεδομένης
εὐημερίας ἀπόνασθαι. <milestone unit="section" n="3" />
πόλιν γὰρ τήνδε, ἀξιολογωτάτην
ἐς τὰ μάλιστα λεγομένην τε καὶ
οὖσαν ἐν γῇ τῇ Ῥωμαίων, ἀπονώτατα μὲν ἑλεῖν
ἴσχυσα, τοῦ θεοῦ αὐτοσχεδιάσαντος ἡμῖν, ὡς
ὁρᾶτε δήπου, τὴν νίκην. <milestone unit="section" n="4" />
φόνον μέντοι ἀνθρώπων
ὁρῶντί μοι τοσούτων τὸ πλῆθος, αἵματί τε πολλῷ
βεβαπτισμένον τὸ τρόπαιον, οὐδεμία τῆς ἀπὸ
τῆς πράξεως ἡδονῆς γέγονεν αἴσθησις. <milestone unit="section" n="5" />
καὶ τῶνδε
οἱ ταλαίπωροι Ἀντιοχεῖς αἴτιοι, οἵ γε τειχομαχοῦντας
μὲν οὐχ οἷοί τε γεγόνασι Πέρσας
ἀπώσασθαι, πρὸς δὲ νενικηκότας ἤδη καὶ αὐτοβοεὶ
τὴν πόλιν ἑλόντας θράσει θανατῶντες ἀλογίστῳ
ζυγομαχεῖν ἔγνωσαν. <milestone unit="section" n="6" />
πάντες μὲν οὖν οἱ Περσῶν
δόκιμοι πολλὰ ἐνοχλοῦντες σαγηνεῦσαί τέ με τὴν
πόλιν ἠξίουν καὶ ξύμπαντας διαφθεῖραι τοὺς ἡλωκότας,
ἐγὼ δὲ τοὺς φεύγοντας ἐκέλευον εἰς τὴν
ὑπαγωγὴν ἔτι μᾶλλον ὁρμᾶν, ὅπως ὅτι τάχιστα
σώζοιντο. τὸ γὰρ ἐπεμβαίνειν τοῖς ἡλωκόσιν οὐχ
<milestone unit="section" n="7" />
ὅσιον.</q> τοσαῦτα μὲν ὁ Χοσρόης τερατευόμενός τε
καὶ διαθρυπτόμενος τοῖς πρέσβεσιν εἶπεν, οὐκ
ἔλαθε μέντοι αὐτοὺς ὅτου ἕνεκα τὸν καιρὸν
φεύγουσι τοῖς Ῥωμαίοις ἐνδοίη.
<milestone unit="section" n="8" />
Ἦν γὰρ δεινότατος ἀνθρώπων ἁπάντων τὰ
μὲν οὐκ ὄντα εἰπεῖν, τὰ δὲ ἀληθῆ ἀποκρύψασθαι,
<pb id="v.1.p.338" />
καὶ ὧν αὐτὸς ἐξημάρτανε τὰς αἰτίας τοῖς ἠδικημένοις
ἐπενεγκεῖν: ἔτι δὲ ὁμολογῆσαι μὲν ἕτοιμος
ἅπαντα καὶ ὅρκῳ τὴν ὁμολογίαν πιστώσασθαι,
λίαν δὲ τῶν ἔναγχος αὐτῷ ξυγκειμένων τε καὶ
ὀμωμοσμένων ἑτοιμότερος ἐς λήθην ἀφῖχθαι, καὶ
χρημάτων μὲν ἕνεκεν ἐπὶ πᾶν ἄγος καθεῖναι τὴν
ψυχὴν ἄοκνος, τῷ δὲ προσώπῳ σχηματίζεσθαι
τὴν εὐλάβειαν ἀτεχνῶς ἔμπειρος, ἀφοσιοῦσθαί
τε τῷ λόγῳ τὴν πρᾶξιν. <milestone unit="section" n="9" />
ὃς καὶ Σουρηνούς,
πρότερον οὐδὲν τὸ παράπαν ἠδικηκότας, δόλῳ
τε περιελθὼν καὶ τρόπῳ ἀπολέσας τῷ εἰρημένῳ,
ἐπειδὴ γυναῖκα κοσμίαν τε καὶ οὐκ ἀφανῆ ἁλισκομένης
τῆς πόλεως εἶδεν ἐκ χειρὸς μὲν τῆς
ἀριστερᾶς πρός του τῶν βαρβάρων ἑλκομένην
ξὺν πολλῇ βίᾳ, παιδίον δὲ ὅπερ αὐτῇ ἄρτι τοῦ
τιτθοῦ <add>ἦν</add> ἀπαλλαγὲν ἀφεῖναι μὲν οὐ βουλομένην,
ἕλκουσαν δὲ θατέρᾳ χειρὶ ἐμπεπτωκὸς
εἰς τὸ ἔδαφος, ἐπεί οἱ ξυντρέχειν οὐχ οἷόν τε ἦν
τοῦτον δὴ τὸν βίαιον δρόμον, τὸν οἰκεῖον κἀνταῦθα
ἐνδέδεικται τρόπον. <milestone unit="section" n="10" />
φασὶ γὰρ αὐτὸν στενάξαντα
δῆθεν τῷ λόγῳ, δόκησίν τε ὡς εἴη
δεδακρυμένος παρεχόμενον τοῖς τότε παροῦσιν
ἄλλοις τε καὶ Ἀναστασίῳ τῷ πρεσβευτῇ, εὔξασθαι
τὸν θεὸν τίσασθαι τὸν τῶν γεγονότων
κακῶν αἴτιον. <milestone unit="section" n="11" />
Ἰουστινιανὸν δὲ τὸν Ῥωμαίων
αὐτοκράτορα παραδηλοῦν ἤθελεν, ἐξεπιστάμενος
ὅτι δὴ αὐτὸς αἰτιώτατος ἁπάντων εἴη. <milestone unit="section" n="12" />
τοσαύτῃ
χρώμενος φύσεως ἀτοπίᾳ Χοσρόης βασιλεύς τε
<pb id="v.1.p.340" />
Περσῶν γέγονε ῾Ζάμου τὸν ὀφθαλμὸν τοῦ δαιμονίου
πηρώσαντος, ὅσπερ τῷ χρόνῳ τὰ πρωτεῖα
ἐς τὴν βασιλείαν ἐφέρετο μετά γε τὸν Καόσην,
ὅνπερ οὐδενὶ λόγῳ ἐμίσει Καβάδης᾿ καὶ πόνῳ
οὐδενὶ τῶν οἱ ἐπαναστάντων ἐκράτησε, κακά τε
Ῥωμαίους ὅσα ἐβούλευσεν εὐπετῶς ἔδρασε. <milestone unit="section" n="13" />
βουλομένη
γάρ τινα μέγαν ἀεὶ ποιεῖν ἡ τύχη πράσσει
τοῖς καθήκουσι χρόνοις τὰ δόξαντα, οὐδενὸς τῇ
ῥύμῃ τῆς βουλήσεως ἀντιστατοῦντος, οὔτε τὸ
τοῦ ἀνδρὸς διασκοπουμένη ἀξίωμα οὔτε ὅπως
μὴ γένηταί τι τῶν οὐ δεόντων λογιζομένη, οὐδὲ
ὅτι βλασφημήσουσιν ἐς αὐτὴν διὰ ταῦτα πολλοί,
τὸ γεγονὸς αὐτῇ παρὰ τὴν ἀξίαν τοῦ τῆς χάριτος
τετυχηκότος χλευάζοντες, οὐδὲ ἄλλο τῶν πάντων
οὐδὲν ἐν νῷ ποιουμένη, ἢν τὸ δόξαν αὐτῇ περαίνοιτο
μόνον. ἀλλὰ ταῦτα μὲν ὅπη τῷ θεῷ φίλον ἐχέτω.
<milestone unit="section" n="14" />
Χοσρόης δὲ τὸ μὲν στράτευμα τῶν Ἀντιοχέων
τοὺς περιόντας ζωγρεῖν καὶ ἀνδραποδίζειν ἐκέλευε
καὶ τὰ χρήματα πάντα ληίζεσθαι, αὐτὸς δὲ ξὺν
τοῖς πρέσβεσιν ἐς τὸ ἱερὸν ἀπὸ τῆς ἄκρας
κατέβαινεν, ὅπερ ἐκκλησίαν καλοῦσιν. <milestone unit="section" n="15" />
ἐνταῦθα
κειμήλια χρυσοῦ τε καὶ ἀργύρου τοσαῦτα τὸ
πλῆθος ὁ Χοσρόης εὗρεν, ὥστε τῆς λείας ἄλλο
οὐδὲν ὅτι μὴ τὰ κειμήλια ταῦτα λαβὼν πλούτου
τι μέγεθος περιβεβλημένος ἀπιὼν ᾤχετο. <milestone unit="section" n="16" />
καὶ
μάρμαρά τε πολλὰ καὶ θαυμαστὰ ἐνθένδε ἀφελὼν
ἔξω τοῦ περιβόλου ἐκέλευε κατατίθεσθαι, ὅπως
καὶ ταῦτα ἐς τὰ Περσῶν ἤθη κομίσωνται. <milestone unit="section" n="17" />
ταῦτα
διαπεπραγμένος ξύμπασαν τὴν πόλιν ἐμπρῆσαι
<pb id="v.1.p.342" />
Πέρσαις ἐπέστελλε. καὶ αὐτοῦ οἱ πρέσβεις
ἐδέοντο τῆς ἐκκλησίας ἀπέχεσθαι μόνης, ἧς τὰ
λύτρα κεκομισμένος διαρκῶς εἴη. <milestone unit="section" n="18" />
ὁ δὲ τοῦτο
τοῖς πρέσβεσι ξυγκεχωρηκὼς τἄλλα καίειν ἐκέλευε
πάντα, ὀλίγους τέ τινας αὐτόθι ἀπολιπὼν
τοὺς τὴν πόλιν ἐμπρήσοντας, αὐτὸς ξὺν τοῖς
ἄλλοις ἅπασιν ἐς τὸ στρατόπεδον ἀπεχώρησεν
οὗ καὶ πρότερον διεσκηνημένοι ἐτύγχανον.
</p></div2>

<div2 type="chapter" n="10" org="uniform" sample="complete"><p><milestone unit="section" n="1" />
Τούτου τοῦ πάθους χρόνῳ τινὶ πρότερον τέρας
ὁ θεὸς ἐνδειξάμενος τοῖς ταύτῃ ᾠκημένοις ἐσήμηνε
τὰ ἐσόμενα. τῶν γὰρ στρατιωτῶν, οἵπερ ἐνταῦθα
ἐκ παλαιοῦ ἵδρυνται, τὰ σημεῖα πρότερον ἑστῶτα
πρὸς δύοντά που τὸν ἥλιον, ἀπὸ ταὐτομάτου
στραφέντα πρὸς ἀνίσχοντα ἥλιον ἔστησαν, ἐς
τάξιν τε αὖθις ἐπανῆκον τὴν προτέραν οὐδενὸς
ἁψαμένου. <milestone unit="section" n="2" />
ταῦτα οἱ στρατιῶται ἄλλοις τε πολλοῖς
ἄγχιστά πη παροῦσι καὶ τῷ χορηγῷ τῆς
τοῦ στρατοπέδου δαπάνης ἔδειξαν, ἔτι τῶν σημείων
κραδαινομένων. ἦν δὲ οὗτος ἀνήρ, Τατιανὸς
ὄνομα, ξυνετὸς μάλιστα, ἐκ Μοψουεστίας
ὁρμώμενος. <milestone unit="section" n="3" />
ἀλλ̓ οὐδ̓ ὣς ἔγνωσαν οἱ τὸ τέρας
τοῦτο ἰδόντες ὡς δὴ ἐκ βασιλέως τοῦ ἑσπερίου
ἐπὶ τὸν ἑῷον τὸ τοῦ χωρίου ἀφίξεται κράτος,
ὅπως δηλαδὴ διαφυγεῖν μηδεμιᾷ μηχανῇ δύνωνται
οὕσπερ ἔδει ταῦτα ἅπερ ξυνηνέχθη παθεῖν.
<milestone unit="section" n="4" />
Ἐγὼ δὲ ἰλιγγιῶ πάθος τοσοῦτον γράφων τε
καὶ παραπέμπων ἐς μνήμην τῷ μέλλοντι χρόνῳ,
<pb id="v.1.p.344" />
καὶ οὐκ ἔχω εἰδέναι τί ποτε ἄρα βουλομένῳ
τῷ θεῷ εἴη πράγματα μὲν ἀνδρὸς ἢ χωρίου του
ἐπαίρειν εἰς ὕψος, αὖθις δὲ ῥιπτεῖν τε αὐτὰ καὶ
ἀφανίζειν ἐξ οὐδεμιᾶς ἡμῖν φαινομένης αἰτίας.
<milestone unit="section" n="5" />
αὐτῷ γὰρ οὐ θέμις εἰπεῖν μὴ οὐχὶ ἅπαντα κατὰ
λόγον ἀεὶ γίγνεσθαι, ὃς δὴ καὶ Ἀντιόχειαν τότε
ὑπέστη ἐς τὸ ἔδαφος πρὸς ἀνδρὸς ἀνοσιωτάτου
καταφερομένην ἰδεῖν, ἧς τό τε κάλλος καὶ τὸ ἐς
ἅπαντα μεγαλοπρεπὲς οὐδὲ νῦν ἀποκρύπτεσθαι
παντάπασιν ἔσχεν.
<milestone unit="section" n="6" />
Ἡ μὲν οὖν ἐκκλησία καθαιρεθείσης τῆς πόλεως
ἐλείφθη μόνη, πόνῳ τε καὶ προνοίᾳ Περσῶν οἷς
τὸ ἔργον ἐπέκειτο τοῦτο. <milestone unit="section" n="7" />
ἐλείφθησαν δὲ καὶ
ἀμφὶ τὸ λεγόμενον Κεραταῖον οἰκίαι πολλαί, οὐκ
ἐκ προνοίας ἀνθρώπων τινός, ἀλλ̓ ἐπεὶ ἔκειντό
που πρὸς ἐσχάτοις τῆς πόλεως, ἑτέρας αὐταῖς
οὐδεμιᾶς τινος οἰκοδομίας ξυναπτομένης, τὸ πῦρ
<add>ἐς</add> αὐτὰς ἐξικνεῖσθαι οὐδαμῆ ἴσχυσεν. <milestone unit="section" n="8" />
ἐνέπρησάν
τε καὶ τὰ ἐκτὸς τοῦ περιβόλου οἱ
βάρβαροι, πλὴν τοῦ ἱεροῦ ὅπερ Ἰουλιανῷ ἀνεῖται
ἁγίῳ, καὶ τῶν οἰκιῶν αἳ δὴ ἀμφὶ τὸ ἱερὸν
τοῦτο τυγχάνουσιν οὖσαι. <milestone unit="section" n="9" />
τοὺς γὰρ πρέσβεις
ἐνταῦθα καταλῦσαι ξυνέπεσε. τοῦ μέντοι περιβόλου
παντάπασιν ἀπέσχοντο Πέρσαι.
<milestone unit="section" n="10" />
Ὀλίγῳ δὲ ὕστερον ἥκοντες αὖθις παρὰ τὸν
Χοσρόην οἱ πρέσβεις ἔλεξαν ὧδε, <q direct="unspecified">Εἰ μὴ πρὸς
παρόντα σέ, ὦ βασιλεῦ, οἱ λόγοι ἐγίνοντο, οὐκ
ἄν ποτε ᾠόμεθα Χοσρόην τὸν Καβάδου ἐς γῆν
τὴν Ῥωμαίων ἐν ὅπλοις ἥκειν, ἀτιμάσαντα μὲν
τοὺς διομωμοσμένους σοι ἔναγχος ὅρκους, ὃ τῶν
ἐν ἀνθρώποις ἁπάντων ὕστατόν τε καὶ ὀχυρώτατον
<pb id="v.1.p.346" />
εἶναι δοκεῖ τῆς ἐς ἀλλήλους πίστεώς τε καὶ
ἀληθείας ἐνέχυρον, διαλύσαντα δὲ τὰς σπονδάς,
ὧν ἡ ἐλπὶς ἀπολέλειπται μόνη τοῖς διὰ τὴν ἐν
πολέμῳ κακοπραγίαν οὐκ ἐν τῷ ἀσφαλεῖ βιοτεύουσιν.
<milestone unit="section" n="11" />
οὐ γὰρ ἄλλο οὐδὲν τὸ τοιοῦτον εἴποι
τις ἂν εἶναι ἢ τῶν ἀνθρώπων τὴν δίαιταν ἐς τὴν
τῶν θηρίων μεταβεβλῆσθαι. <milestone unit="section" n="12" />
ἐν γὰρ τῷ μηδαμῆ
σπένδεσθαι τὸ πολεμεῖν ἀπέραντα λελείψεται
πάντως, πόλεμος δὲ ὁ πέρας οὐκ ἔχων ἐξοικίζειν
τῆς φύσεως τοὺς αὐτῷ χρωμένους ἐς ἀεὶ πέφυκε.
<milestone unit="section" n="13" />
τί δὲ καὶ βουλόμενος πρὸς τὸν σὸν ἀδελφὸν
ὀλίγῳ πρότερον γέγραφας ὡς αὐτὸς εἴη τοῦ λελύσθαι
τὰς σπονδὰς αἴτιος; ἦ δῆλον ὅτι ὁμολογῶν
κακόν τι παμμέγεθες εἶναι τὴν τῶν σπονδῶν
λύσιν; <milestone unit="section" n="14" />
εἰ μὲν οὖν ἐκεῖνος οὐδὲν ἥμαρτεν, οὐ
δικαίως τανῦν ἐφ̓ ἡμᾶς ἥκεις: εἰ δέ τι τοιοῦτόν
τ̓ ἀδελφῷ τῷ σῷ εἰργάσθαι ξυμβαίνει, ἀλλὰ καὶ
σοὶ μέχρι τούτου γε καὶ μὴ περαιτέρω διαπεπράχθω
τὸ ἔγκλημα, ὅπως αὐτὸς κρείσσων
εἶναι δοκῇς. ὁ γὰρ ἐν τοῖς κακοῖς ἐλασσούμενος,
<milestone unit="section" n="15" />
οὗτος ἂν ἐν τοῖς ἀμείνοσι νικῴη δικαίως. καίτοι
ἡμεῖς ἐξεπιστάμεθα Ἰουστινιανὸν βασιλέα μηδεπώποτε
τῆς εἰρήνης ἀπ̓ ἐναντίας ἐληλυθέναι, καὶ
σοῦ δεόμεθα μὴ τοιαῦτα ἐργάσασθαι Ῥωμαίους
κακά, ἐξ ὧν Πέρσαις μὲν ὄνησις οὐδεμία ἔσται,
σὺ δὲ τοῦτο κερδανεῖς μόνον, ἀνήκεστα ἔργα
τοὺς ἄρτι σοι σπεισαμένους οὐ δέον εἰργάσθαι.</q>
οἱ μὲν πρέσβεις τοσαῦτα εἶπον.
<milestone unit="section" n="16" />
Χοσρόης δὲ ταῦτα ἀκούσας ἰσχυρίζετο μὲν τὰς
σπονδὰς πρὸς Ἰουστινιανοῦ βασιλέως λελύσθαι:
<pb id="v.1.p.348" />
καὶ τὰς αἰτίας κατέλεγεν ἅσπερ ἐκεῖνος παρέσχετο,
τὰς μέν τινας καὶ λόγου ἀξίας, τὰς δὲ
φαύλας τε καὶ οὐδενὶ λόγῳ ξυμπεπλασμένας:
μάλιστα δὲ αὐτοῦ τὰς ἐπιστολὰς τοῦ πολέμου
αἰτιωτάτας ἠξίου δεικνύναι πρός τε Ἀλαμούνδαρον
καὶ Οὔννους αὐτῷ γεγραμμένας, καθάπερ μοι ἐν τοῖς
ἔμπροσθεν λόγοις ἐρρήθη. <milestone unit="section" n="17" />
ἄνδρα μέντοι Ῥωμαῖον
ἐς τὴν Περσῶν γῆν ἐσβεβληκέναι ἢ πολέμια ἔργα
ἐνδείξασθαι οὔτε λέγειν εἶχεν οὔτε δεικνύναι. <milestone unit="section" n="18" />
οἱ
μέντοι πρέσβεις πὴ μὲν τὰς αἰτίας οὐκ ἐς Ἰουστινιανὸν
ἀνέφερον, ἀλλ̓ ἐς τῶν ὑπουργηκότων
τινάς, πὴ δὲ ὡς οὐχ οὕτω γεγονότων ἐπελαμβάνοντο
τῶν εἰρημένων. <milestone unit="section" n="19" />
τέλος δὲ χρήματα μέν οἱ
πολλὰ ὁ Χοσρόης ἠξίου διδόναι Ῥωμαίους, παρῄνει
δὲ μὴ τὰ χρήματα ἐν τῷ παραυτίκα μόνον
παρεχομένους τὴν εἰρήνην ἐθέλειν ἐς τὸν πάντα
αἰῶνα κρατύνασθαι. <milestone unit="section" n="20" />
τὴν γὰρ ἐπὶ χρήμασι γινομένην
ἀνθρώποις φιλίαν ἀναλισκομένοις ἐκ τοῦ
ἐπὶ πλεῖστον ξυνδαπανᾶσθαι τοῖς χρήμασι. <milestone unit="section" n="21" />
δεῖν
τοίνυν Ῥωμαίους τακτόν τι φέρειν ἐπέτειον Πέρσαις.
<q direct="unspecified">Οὕτω γὰρ αὐτοῖς,</q> ἔφη, <q direct="unspecified">τὴν εἰρήνην
Πέρσαι βέβαιον ἕξουσι, τάς τε Κασπίας αὐτοὶ
φυλάσσοντες πύλας καὶ οὐκέτι αὐτοῖς ἀχθόμενοι
διὰ πόλιν Δάρας, ὑπὲρ ὧν ἔμμισθοι καὶ αὐτοὶ ἐς
ἀεὶ ἔσονται.</q> <q direct="unspecified">Οὐκοῦν,</q> οἱ πρέσβεις ἔφασαν,
<milestone unit="section" n="22" />
<q direct="unspecified">ὑποτελεῖς Πέρσαι βούλονται Ῥωμαίους ἐς
φόρου ἀπαγωγὴν ἔχειν.</q> <q direct="unspecified">Οὔκ, <milestone unit="section" n="23" />
ἀλλὰ στρατιώτας
οἰκείους,</q> ὁ Χοσρόης εἶπεν, <q direct="unspecified">ἕξουσι τὸ
λοιπὸν Πέρσας Ῥωμαῖοι, μισθὸν τῆς ὑπουργίας
αὐτοῖς χορηγοῦντες ῥητόν: ἐπεὶ καὶ Οὔννων τισὶ
<pb id="v.1.p.350" />
καὶ Σαρακηνοῖς ἐπέτειον χορηγεῖτε χρυσόν, οὐ
φόρου αὐτοῖς ὑποτελεῖς ὄντες, ἀλλ̓ ὅπως ἀδῄωτον
γῆν τὴν ὑμετέραν φυλάξωσιν ἐς τὸν πάντα
<milestone unit="section" n="24" />
αἰῶνα.</q> τοιαῦτα Χοσρόης τε καὶ οἱ πρέσβεις
 πολλὰ πρὸς ἀλλήλους διαλεχθέντες, ξυνέβησαν
ὕστερον ἐφ̓ ᾧ Χοσρόην ἐν μὲν τῷ παραυτίκα
κεντηνάρια πεντήκοντα πρὸς Ῥωμαίων λαβόντα,
πέντε δὲ ἄλλων φερόμενον ἐπέτειον ἐς τὸν πάντα
αἰῶνα δασμόν, μηδὲν αὐτοὺς ἐργάσασθαι περαιτέρω
κακόν, ἀλλ̓ αὐτὸν μὲν ὁμήρους ἐπὶ ταύτῃ τῇ
ὁμολογίᾳ παρὰ τῶν πρέσβεων κεκομισμένον τὴν
ἀποπορείαν παντὶ τῷ στρατῷ ἐς τὰ πάτρια ἤθη
ποιήσασθαι, ἐνταῦθα δὲ πρέσβεις παρὰ βασιλέως
Ἰουστινιανοῦ στελλομένους τὰς ἀμφὶ τῇ εἰρήνῃ
ξυνθήκας ἐν βεβαίῳ τὸ λοιπὸν θέσθαι.
</p></div2>

<div2 type="chapter" n="11" org="uniform" sample="complete"><p><milestone unit="section" n="1" />
Τότε ὁ Χοσρόης ἐς Σελεύκειαν, πόλιν ἐπιθαλασσίαν,
Ἀντιοχείας τριάκοντα καὶ ἑκατὸν
σταδίοις διέχουσαν ἦλθεν, ἐνταῦθά τε Ῥωμαίων
οὐδένα οὔτε εὑρὼν οὔτε λυμηνάμενος ἀπελούσατο
μὲν ἐκ τῆς θαλάσσης τῷ ὕδατι μόνος, θύσας τε
τῷ ἡλίῳ καὶ οἷστισιν ἄλλοις ἐβούλετο, πολλά τε
ἐπιθειάσας ὀπίσω ἀπήλαυνεν. <milestone unit="section" n="2" />
ἔς τε τὸ στρατόπεδον
ἀφικόμενος, ἐπιθυμίαν οἱ ἔφασκέ τινα εἶναι
τὴν Ἀπαμέων πόλιν ἐν γειτόνων οὖσαν οὐκ ἄλλου
του ἕνεκα ἢ ἱστορίας θεάσασθαι. <milestone unit="section" n="3" />
ξυνεχώρουν τε
οὐχ ἑκούσιοι καὶ τοῦτο οἱ πρέσβεις, ἐφ̓ ᾧ μέντοι
<pb id="v.1.p.352" />
αὐτὸν θεασάμενόν τε τὴν πόλιν καὶ ἀργύρου
χιλίας κομισάμενον ἐνθένδε λίτρας, οὐδέν τι ἄλλο
λυμηνάμενον ἀπελαύνειν ὀπίσω. <milestone unit="section" n="4" />
ἔνδηλος δὲ ἦν
ὁ Χοσρόης τοῖς τε πρέσβεσι καὶ πᾶσι τοῖς ἄλλοις
ὅτι δὴ ἐς τὴν Ἀπάμειαν τοῦδε ἕνεκα στέλλοιτο
μόνον, ὅπως δή τινος σκήψεως οὐκ ἀξιολόγου
λαβόμενος αὐτήν τε καὶ τὴν ἐκείνῃ χώραν
ληίσηται. τότε μὲν οὖν ἐς Δάφνην ἀνέβη, τὸ
Ἀντιοχείας προάστειον. <milestone unit="section" n="5" />
ἔνθα δὴ τό τε ἄλσος ἐν
θαύματι μεγάλῳ ἐποιήσατο καὶ τὰς τῶν ὑδάτων
πηγάς: <milestone unit="section" n="6" />
ἄμφω γὰρ ἀξιοθέατα ἐπιεικῶς ἐστι. καὶ
θύσας ταῖς νύμφαις ἀπιὼν ᾤχετο, ἄλλο μὲν οὐδὲν
λυμηνάμενος, τοῦ δὲ ἀρχαγγέλου Μιχαὴλ τὸ
ἱερὸν καύσας ξὺν ἑτέραις τισὶν οἰκίαις ἐξ αἰτίας
τοιᾶσδε. <milestone unit="section" n="7" />
Πέρσης ἀνὴρ ἵππῳ ὀχούμενος, ἔν τε
τῷ Περσῶν στρατῷ δόκιμος καὶ Χοσρόῃ βασιλεῖ
γνώριμος, ἐς χῶρον κρημνώδη ἀμφὶ τὸν λεγόμενον
Τρητὸν ἦλθε ξὺν ἑτέροις τισίν, οὗ δὴ τοῦ ἀρχαγγέλου
Μιχαὴλ νεώς ἐστιν, Εὐάριδος ἔργον.
<milestone unit="section" n="8" />
οὗτος ἀνὴρ τῶν τινα Ἀντιοχέων νεανίαν πεζόν τε
καὶ μόνον κρυπτόμενον ἐνταῦθα ἰδὼν ἐδίωκε τῶν
ἑτέρων χωρίς. ἦν δὲ κρεοπώλης ὁ νεανίας,
<milestone unit="section" n="9" />
Ἀείμαχος ὄνομα. ὃς ἐπειδὴ καταλαμβάνεσθαι
ἔμελλεν, ἐπιστραφεὶς ἐκ τοῦ αἰφνιδίου λίθῳ τὸν
διώκοντα βάλλει, ἐπιτυγχάνει τε τοῦ μετώπου ἐς
τὴν παρὰ τὸ οὖς μήνιγγα. καὶ ὁ μὲν ἐς τὸ ἔδαφος
εὐθὺς ἔπεσεν, ὁ δὲ αὐτοῦ τὸν ἀκινάκην σπασάμενος
κτείνει τὸν ἄνδρα. <milestone unit="section" n="10" />
σκυλεύσας τε αὐτοῦ
κατ̓ ἐξουσίαν τά τε ὅπλα καὶ τὸν χρυσὸν ἅπαντα
καὶ εἴ τι ἄλλο ἐτύγχανεν ἀμπεχόμενος, ἐπί τε τὸν
ἵππον ἀναθορὼν πρόσω ἤλαυνεν. <milestone unit="section" n="11" />
εἴτε δὲ τύχῃ
<pb id="v.1.p.354" />
εἴτε χωρίων ἐμπειρίᾳ χρησάμενος, λαθεῖν τε τοὺς
πολεμίους καὶ διαφυγεῖν παντελῶς ἴσχυσε.
<milestone unit="section" n="12" />
ταῦτα ὁ Χοσρόης μαθὼν καὶ τοῖς ξυμπεσοῦσι
περιαλγήσας, τῶν οἱ ἑπομένων τινὰς καῦσαι τὸν
τοῦ ἀρχαγγέλου νεὼν οὗ πρόσθεν ἐμνήσθην
ἐκέλευεν. <milestone unit="section" n="13" />
οἱ δὲ τοῦτον ἐκεῖνον εἶναι ἡγούμενοι
ξὺν ταῖς ἀμφ̓ αὐτὸν οἰκοδομίαις ἐνέπρησαν,
ἐπιτελεῖς τε πεποιῆσθαι τὰς Χοσρόου ἐντολὰς
ᾤοντο. ταῦτα μὲν δὴ οὕτως ἔσχε.
<milestone unit="section" n="14" />
Χοσρόης δὲ παντὶ τῷ στρατῷ τὴν ἐπὶ Ἀπάμειαν
ᾔει. ἔστι δὲ ξύλον πηχυαῖον ἐν Ἀπαμείᾳ,
τοῦ σταυροῦ μέρος ἐν ᾧ τὸν Χριστὸν ἐν Ἱεροσολύμοις
ποτὲ τὴν κόλασιν οὔτι ἀκούσιον ὑποστῆναι
ὁμολογεῖται, κατὰ δὴ τὸν παλαιὸν χρόνον
ἐνταῦθα πρὸς Σύρου ἀνδρὸς κομισθὲν λάθρα. <milestone unit="section" n="15" />
καὶ
αὐτὸ οἱ πάλαι ἄνθρωποι φυλακτήριον μέγα σφίσι
τε αὐτοῖς καὶ τῇ πόλει πιστεύοντες ἔσεσθαι θήκην
αὐτοῦ ξυλίνην τινὰ πεποιημένοι κατέθεντο, ἣν
δὴ χρυσῷ τε πολλῷ καὶ λίθοις ἐντίμοις ἐκόσμησαν,
καὶ τρισὶ μὲν ἱερεῦσι παρέδοσαν, ἐφ̓
ᾧ ξὺν πάσῃ ἀσφαλείᾳ φυλάξουσιν, ἐξάγοντες δὲ
ἀνὰ πᾶν ἔτος πανδημεὶ ἐν ἡμέρᾳ προσκυνοῦσι
μιᾷ. <milestone unit="section" n="16" />
τότε οὖν ὁ τῶν Ἀπαμέων λεώς, ἐπειδὴ
τὸν Μήδων στρατὸν ἐπὶ σφᾶς ἐπύθοντο ἰέναι,
ἐν δέει μεγάλῳ ἐγένοντο. Χοσρόην δὲ ἀκούοντες
ὡς ἥκιστα ἀληθίζεσθαι καὶ παρὰ Θωμᾶν
τὸν τῆς πόλεως ἀρχιερέα γενόμενοι ἐδέοντο
τὸ τοῦ σταυροῦ ξύλον ἐπιδεῖξαι σφίσιν, ὅπως
αὐτὸ ὕστατα προσκυνήσαντες τελευτήσωσιν.
<milestone unit="section" n="17" />
ὁ δὲ κατὰ ταῦτα ἐποίει. τότε δὴ θέαμα ξυνηνέχθη
<pb id="v.1.p.356" />
λόγου τε καὶ πίστεως κρεῖσσον ἐνταῦθα
γενέσθαι. τὸ μὲν γὰρ ξύλον ὁ ἱερεὺς
φέρων ἐδείκνυεν, ὕπερθεν δὲ αὐτοῦ σέλας πυρὸς
ἐπεφέρετο καὶ τὸ κατ̓ αὐτὸν τῆς ὀροφῆς μέρος
φωτὶ πολλῷ ὑπὲρ τὸ εἰωθὸς κατελάμπετο. <milestone unit="section" n="18" />
βαδίζόντος
τε τοῦ ἱερέως πανταχῆ τοῦ νεὼ συμπροῄει
τὸ σέλας, φυλάσσον ἀεὶ τὴν ὑπὲρ αὐτοῦ τῆς
ὀροφῆς χώραν. <milestone unit="section" n="19" />
ὁ μὲν οὖν τῶν Ἀπαμέων δῆμος
ὑπὸ τῆς τοῦ θαύματος ἡδονῆς ἐθαμβεῖτό τε καὶ
ἐγεγήθει καὶ ἔκλαιεν, ἤδη τε ἅπαντες ὑπὲρ τῆς
σωτηρίας τὸ θαρσεῖν εἶχον. <milestone unit="section" n="20" />
ὁ δὲ Θωμᾶς, ἐπειδὴ
περιῆλθε τὸν νεὼν ἅπαντα, καταθέμενος ἐν τῇ
θήκῃ τὸ τοῦ σταυροῦ ξύλον ἐκάλυψε, καὶ τὸ
σέλας ἐκ τοῦ αἰφνιδίου ἐπέπαυτο. μαθὼν δὲ τὸν
τῶν πολεμίων στρατὸν ἄγχιστά που τῆς πόλεως
ἥκειν, σπουδῇ πολλῇ παρὰ τὸν Χοσρόην ἀφίκετο.
<milestone unit="section" n="21" />
καὶ ὃς <add>ἐπεὶ</add> ἀνεπυνθάνετο τοῦ ἱερέως εἰ βουλομένοις
τοῖς Ἀπαμεῦσιν εἴη ἀπὸ τοῦ περιβόλου
ἀντιτάξασθαι τῷ Μήδων στρατῷ, ἀπεκρίνατο
Θωμᾶς οὐδὲν τοῖς ἀνθρώποις τοιοῦτο ἐς ἔννοιαν
ἥκειν. <milestone unit="section" n="22" />
<q direct="unspecified">Οὐκοῦν</q> ἔφη ὁ Χοσρόης <q direct="unspecified">δέξασθέ με
τῇ πόλει ξὺν ὀλίγοις τισὶ πάσαις ἀναπεπταμέναις
<milestone unit="section" n="23" />
ταῖς πύλαις.</q> ὁ ἱερεὺς εἶπεν <q direct="unspecified">Ἐπ̓ αὐτὸ
γὰρ δὴ παρακαλέσων τοῦτο ἀφῖγμαι.</q> ὁ μὲν οὖν
στρατὸς ἅπας ἐστρατοπεδεύσαντο διεσκηνημένοι
πρὸ τοῦ περιβόλου,
<milestone unit="section" n="24" />
Ὁ δὲ Χοσρόης ἄνδρας τῶν ἐν Πέρσαις ἀρίστων
διακοσίους ἀπολεξάμενος ἐς τὴν πόλιν εἰσήλασεν.
ἐπεὶ δὲ γέγονεν εἴσω πυλῶν, ἐπελάθετο ἑκών γε
εἶναι τῶν αὐτῷ τε καὶ τοῖς πρέσβεσι ξυγκειμένων,
καὶ τὸν ἐπίσκοπον ἐκέλευε δοῦναι οὐ χίλια μόνον
<pb id="v.1.p.358" />
ἀργύρου σταθμὰ οὐδὲ τούτων δεκαπλάσια, ἀλλὰ
<add>καὶ</add> τὰ κειμήλια ὅσα δὴ ἐνταῦθα ἔτυχε κείμενα,
χρυσᾶ τε καὶ ἀργυρᾶ ξύμπαντα, μεγάλα ὑπερφυῶς
ὄντα. <milestone unit="section" n="25" />
οἶμαι δ̓ ἂν αὐτὸν καὶ τὴν πόλιν
ὅλην ἀνδραποδίσασθαί τε καὶ ληίσασθαι οὐκ ἂν
ἀποκνῆσαι, εἰ μή τι θεῖον αὐτὸν ἐκ τοῦ ἐμφανοῦς
διεκώλυσεν. <milestone unit="section" n="26" />
οὕτως αὐτὸν ἥ τε φιλοχρηματία
ἐξέπλησσε καὶ ἔστρεφεν αὐτοῦ τὴν διάνοιαν ἡ τῆς
δόξης ἐπιθυμία. <milestone unit="section" n="27" />
κλέος γάρ οἱ μέγα τοὺς τῶν
πόλεων ἀνδραποδισμοὺς ᾤετο εἶναι, οὐδὲν τὸ
παράπαν ποιούμενος εἰ σπονδάς τε καὶ ξυνθήκας
ἠλογηκὼς τὰ τοιαῦτα ἐς τοὺς Ῥωμαίους ἐργάζεται.
<milestone unit="section" n="28" />
ταύτην τε Χοσρόου δηλώσει τὴν γνώμην ἅ τε
ἀμφὶ πόλιν Δάρας ἐν ταύτῃ δὴ ἐνεχείρησε τῇ
ἀποπορείᾳ, ἐν πάσῃ ἀλογίᾳ ποιησάμενος τὰ
ξυγκείμενα, καὶ ἃ Καλλινικησίους ὀλίγῳ ὕστερον
ἐν σπονδαῖς ἔδρασεν, ἅπερ μοι ἐν τοῖς ὄπισθε
λελέξεται λόγοις. ἀλλ̓ ὁ θεός, ὥσπερ εἴρηται,
<milestone unit="section" n="29" />
Ἀπάμειαν διεσώσατο. ἐπεὶ δὲ τὰ κειμήλια ὁ
Χοσρόης ξύμπαντα εἷλε καὶ αὐτὸν μεθύοντα ἤδη
τῇ τῶν χρημάτων ἀφθονίᾳ ὁ Θωμᾶς εἶδε, τὸ τοῦ
σταυροῦ ξύλον ξὺν τῇ θήκῃ ἐξενεγκὼν ἀνέῳγέ τε
τὴν θήκην καὶ τὸ ξύλον ἐνδεικνύμενος <q direct="unspecified">Ὦ κράτιστε
βασιλεῦ</q> ἔφη <q direct="unspecified">ταῦτά μοι ἀπολέλειπται
μόνα ἐκ πάντων χρημάτων. <milestone unit="section" n="30" />
θήκην μὲν οὖν τήνδε
῾χρυσῷ τε γὰρ κεκαλλώπισται καὶ λίθοις ἐντίμοις᾿
φθόνος οὐδεὶς λαβόντα σε ξὺν τοῖς ἄλλοις
ἅπασιν ἔχειν, τουτὶ δὲ τὸ ξύλον, σωτήριόν τε ἡμῖν
καὶ τίμιόν ἐστι, τοῦτο, ἱκετεύω σε καὶ δέομαι, δός
μοι.</q> ὁ μὲν ἱερεὺς τοσαῦτα εἶπε. ξυνεχώρει δὲ
Χοσρόης καὶ τὴν δέησιν ἐπιτελῆ ἐποίει.
<milestone unit="section" n="31" />
Μετὰ δὲ φιλοτιμίᾳ πολλῇ χρώμενος τόν τε
δῆμον ἐς τὸ ἱπποδρόμιον ἀναβαίνειν ἐκέλευε καὶ
<pb id="v.1.p.360" />
τοὺς ἡνιόχους ἀγωνίζεσθαι τὰ εἰωθότα σφίσιν.
<milestone unit="section" n="32" />
οὗ δὴ καὶ αὐτὸς ἀναβὰς θεατὴς γενέσθαι τῶν
ποιουμένων ἐν σπουδῇ ἐποιεῖτο. ἐπεὶ δὲ ἠκηκόει
πολλῷ πρότερον Ἰουστινιανὸν βασιλέα χρώματος
τοῦ Βενέτου, ὃ δὴ κυάνεόν ἐστιν, ἐκτόπως ἐρᾶν,
ἀπ̓ ἐναντίας αὐτῷ κἀνταῦθα ἰέναι βουλόμενος
ἤθελε τῷ πρασίνῳ τὴν νίκην ἁρμόσαι. <milestone unit="section" n="33" />
οἱ μὲν οὖν
ἡνίοχοι ἀπὸ βαλβίδων ἀρξάμενοι ἔργου εἴχοντο,
τύχη δέ τις τῷ τὰ Βένετα ἐνδιδυσκομένῳ ἐγένετο
παρελάσαντι ἐπίπροσθεν ἰέναι. <milestone unit="section" n="34" />
εἵπετο δὲ αὐτῷ
κατὰ τὰς αὐτὰς ἁματροχιὰς ὁ τὸ πράσινον ἀμπεχόμενος
χρῶμα. <milestone unit="section" n="35" />
ὅπερ ἐξεπίτηδες ὁ Χοσρόης γεγονέναι
οἰόμενος, ἠγανάκτει τε καὶ ξὺν ἀπειλῇ
ἀνεβόα τὸν Καίσαρα προτερῆσαι τῶν ἄλλων οὐ
δέον, ἐκέλευέ τε τοὺς προτέρους ἰόντας ἵππους
ἐπέχεσθαι, ὅπως τὸ λοιπὸν κατόπισθεν γενόμενοι
ἀγωνίζωνται: ὅπερ ἐπειδὴ οὕτως ἐπέπρακτο ὥσπερ
ἐκεῖνος ἐκέλευε, νικᾶν οὕτως ὅ τε Χοσρόης καὶ
μέρος τὸ πράσινον ἔδοξεν. <milestone unit="section" n="36" />
ἐνταῦθα τῶν τις Ἀπαμέων
Χοσρόῃ ἐς ὄψιν ἥκων ᾐτιᾶτο Πέρσην ἄνδρα
ἐς τὴν οἰκίαν τὴν αὐτοῦ ἀναβάντα τὴν παῖδα
οὖσαν παρθένον βιάζεσθαι. <milestone unit="section" n="37" />
ὁ δὲ ταῦτα ἀκούσας
καὶ τῷ θυμῷ ζέων ἄγεσθαι τὸν ἄνδρα ἐκέλευε.
καὶ ἐπεὶ παρῆν ἤδη, ἀνασκολοπισθῆναι αὐτὸν
ἐν τῷ στρατοπέδῳ ἐπέστελλε. <milestone unit="section" n="38" />
γνοὺς δὲ ὁ δῆμος
παντὶ σθένει ἀνέκραγον ἐξαίσιον οἷον, πρὸς
τῆς τοῦ βασιλέως ὀργῆς ὀργῆς τὸν ἄνθρωπον ἐξαιτούμενοι.
Χοσρόης δὲ ὡμολόγησε μὲν αὐτοῖς τὸν
ἄνδρα ἀφήσειν, λάθρα δὲ ἀνεσκολόπισεν οὐ πολλῷ
ὕστερον. ταῦτα μὲν οὖν τῇδε διαπεπραγμένος
παντὶ τῷ στρατῷ ὀπίσω ἀπήλαυνεν.
<pb id="v.1.p.362" />
</p></div2>

<div2 type="chapter" n="12" org="uniform" sample="complete"><p><milestone unit="section" n="1" />
Ἐπεὶ δὲ ἐς Χαλκίδα πόλιν ἀφίκετο, Βεροίας
πόλεως τέτρασι καὶ ὀγδοήκοντα σταδίοις διέχουσαν,
αὖθις ἐς λήθην τινὰ τῶν ξυγκειμένων
ἦλθε, στρατοπεδευσάμενός τε τοῦ περιβόλου οὐ
μακρὰν ἄποθεν, ἔπεμψε Παῦλον ἀπειλήσοντα
Χαλκιδεῦσι πολιορκίᾳ τὴν πόλιν αἱρήσειν, εἰ μὴ
τήν τε σωτηρίαν ὤνιον κτήσονται τὰ λύτρα
διδόντες καὶ τοὺς στρατιώτας ὅσους ἐνταῦθα
ξυμβαίνει εἶναι ξὺν τῷ ἡγεμόνι ἐκδοῖεν σφίσι.
<milestone unit="section" n="2" />
Χαλκιδεῖς δὲ ἐς δέος μέγα πρὸς ἑκατέρου βασιλέως
ἐμπεπτωκότες στρατιώτας μὲν ἀπώμοσαν
ὡς ἥκιστα ἐπιδημεῖν σφίσι, καίπερ ἄλλους τε
καὶ Ἀδόναχον τὸν τῶν στρατιωτῶν ἄρχοντα
κρύψαντες ἐν οἰκίσκοις τισίν, ὅπως μὴ τοῖς
πολεμίοις ἔνδηλοι ὦσι: χρυσοῦ δὲ κεντηνάρια
δύο συλλέξαντες μόλις, ἐπεὶ πόλιν οὐ λίαν
εὐδαίμονα ᾤκουν, τῷ τε Χοσρόῃ ζωάγρια δόντες
τήν τε πόλιν καὶ σφᾶς αὐτοὺς διεσώσαντο.
<milestone unit="section" n="3" />
Ἐνθένδε οὐκέτι ὁ Χοσρόης ἐβούλετο τὴν ἀποπορείαν
ᾗπερ ἐληλύθει ποιήσασθαι, ἀλλ̓ Εὐφράτην
τε ποταμὸν διαβῆναι καὶ χρήματα ὅτι πλεῖστα
ἐκ Μεσοποταμίας ληίζεσθαι. <milestone unit="section" n="4" />
γέφυραν οὖν
ζεύξας ἀμφὶ Ὀββάνης τὸ χωρίον, ὅπερ τοῦ ἐν
Βαρβαλισσῷ φρουρίου τεσσαράκοντα σταδίους
ἀπέχει, αὐτός τε διέβη καὶ παντὶ τῷ στρατῷ
ὡς τάχιστα διαβαίνειν ἐπέστελλεν, ὑπειπὼν μὲν
τὴν γέφυραν τρίτῃ ἡμέρᾳ λύσεσθαι, τάξας δὲ
καὶ τὸν τῆς ἡμέρας καιρόν. <milestone unit="section" n="5" />
καὶ ἐπεὶ παρῆν
<pb id="v.1.p.364" />
ἡ κυρία, τινὰς μὲν τοῦ στρατοῦ ἀπολελεῖφθαι
μή πω διαβάντας ξυνέβαινεν, ὁ δὲ οὐδ̓ ὁτιοῦν
ὑπολογισάμενος ἔπεμψε τοὺς τὴν γέφυραν διαλύσοντας.
<milestone unit="section" n="6" />
οἵ τε ἀπολειπόμενοι, ὡς ἕκαστός
πη ἐδύνατο, εἰς τὰ πάτρια ἤθη ἀνέβαινον.
Τότε δὴ φιλοτιμία τις Χοσρόην ἐσῆλθε πόλιν
Ἔδεσσαν ἐξελεῖν. <milestone unit="section" n="7" />
ἐνῆγε γὰρ αὐτὸν ἐς τοῦτο Χριστιανῶν
λόγος καὶ ἔδακνεν αὐτοῦ τὴν διάνοιαν,
ὅτι δὴ ἀνάλωτον αὐτὴν ἰσχυρίζοντο εἶναι ἐξ
αἰτίας τοιᾶσδε. <milestone unit="section" n="8" />
Αὔγαρος ἦν τις ἐν τοῖς ἄνω
χρόνοις Ἐδέσσης τοπάρχης ῾οὕτω γὰρ τοὺς κατὰ
ἔθνος βασιλεῖς τηνικαῦτα ἐκάλουν̓. ὁ δὲ Αὔγαρος
οὗτος ξυνετώτατος ἐγεγόνει τῶν κατ̓ αὐτὸν
ἀνθρώπων ἁπάντων, καὶ ἀπ̓ αὐτοῦ βασιλεῖ
Αὐγούστῳ ἐς τὰ μάλιστα φίλος. <milestone unit="section" n="9" />
ἔνσπονδος γὰρ
Ῥωμαίοις εἶναι βουλόμενος ἐς Ῥώμην τε ἀφίκετο,
καὶ τῷ Αὐγούστῳ ἐς λόγους ἥκων οὕτω δὴ
αὐτὸν τῆς ξυνέσεως τῷ περιόντι ἐξέπληξεν ὥστε
οὐκέτι αὐτοῦ μεθίεσθαι Αὔγουστος τῆς ξυνουσίας
ἐβούλετο, ἀλλ̓ ἦν τε αὐτοῦ τῆς ὁμιλίας εὐθὺς
διάπυρος ἐραστής, καὶ ἐπειδὰν ἐντύχοι, ἀπαλλάσσεσθαι
αὐτοῦ οὐδαμῆ ἤθελε. <milestone unit="section" n="10" />
χρόνος οὖν
αὐτῷ ἐν ταύτῃ δὴ συχνὸς τῇ ἀποδημίᾳ ἐτρίβη.
καί ποτε ἐς ἤθη πάτρια ἐθέλων ἰέναι πείθειν
τε τὸν Αὔγουστον μεθεῖναι αὐτὸν ὡς ἥκιστα ἔχων,
<milestone unit="section" n="11" />
ἐπενόει τάδε. ἐστάλη μὲν ὡς κυνηγετήσων ἐς
τὰ ἐπὶ Ῥώμης χωρία: μελέτην γὰρ περὶ ταῦτα
κατεσπουδασμένην τινὰ ἐτύγχανεν ἔχων. περιιὼν
δὲ χώραν πολλὴν συχνὰ τῶν ἐκείνῃ θηρίων
ζῶντα ἐθήρα, καὶ χοῦν ἐκ τῆς γῆς ξυναμησάμενος
ἔφερεν ἐκ χώρας ἑκάστης: οὕτω τε ἐπανῆκεν εἰς
<pb id="v.1.p.366" />
Ῥώμην, τόν τε χοῦν καὶ τὰ θηρία ἔχων. <milestone unit="section" n="12" />
ὁ μὲν
οὖν Αὔγουστος ἐς τὸν ἱππόδρομον ἀναβὰς ἐκάθητο
ᾗπερ εἰώθει, Αὔγαρος δέ οἱ ἐς ὄψιν ἥκων
τήν τε γῆν καὶ τὰ θηρία ἐπέδειξε, καταλέγων
ἐκ ποίας ποτὲ χώρας ἥ τε γῆ ἑκάστη καὶ τῶν
θηρίων τίνα ποτὲ εἴη. <milestone unit="section" n="13" />
ἔπειτα τὴν μὲν γῆν ἄλλην
ἄλλῃ τοῦ ἱπποδρομίου ἐκέλευε θέσθαι, πάντα
δὲ ἐς ταὐτὸ τὰ θηρία ξυναγαγόντας εἶτα ἀφεῖναι.
<milestone unit="section" n="14" />
οἱ μὲν οὖν ὑπηρέται κατὰ ταῦτα ἐποίουν. τὰ δὲ
θηρία χωρὶς ἀλλήλων γενόμενα ἐς ἐκείνην ἐχώρει
τὴν γῆν ἣ δὴ ἐκ τῆς χώρας ὅθεν εἴληπτο ἐτύγχανεν
οὖσα. <milestone unit="section" n="15" />
καὶ ὁ μὲν Αὔγουστος ἐπὶ πλεῖστον
τὰ ποιούμενα ἐς τὸ ἀκριβὲς ἔβλεπε, καὶ ἐθαύμαζέ
γε ὅτι δὴ τοῖς ζῴοις ἡ φύσις ἀδίδακτος οὖσα
ποθεινὴν ποιεῖται τὴν πάτριον γῆν. Αὔγαρος
δὲ αὐτοῦ τῶν γονάτων ἐκ τοῦ αἰφνιδίου λαβόμενος,
<milestone unit="section" n="16" />
<q direct="unspecified">Ἐμὲ δέ,</q> εἶπε, <q direct="unspecified">τίνα ποτὲ γνώμην ἔχειν,
ὦ δέσποτα, οἴει, ᾧ γυνή τέ ἐστι καὶ παιδία καὶ
βασιλεία βραχεῖα μέν, ἀλλ̓ ἐν γῇ τῇ πατρῴᾳ;</q>
<milestone unit="section" n="17" />
καὶ ὃς τῷ ἀληθεῖ τοῦ λόγου ἡσσηθείς τε καὶ
βιασθεὶς ἀπιέναι τε ξυνεχώρει οὔτι ἑκούσιος καὶ
προσαιτεῖσθαι ἐκέλευεν ὅτου ἂν δέηται. <milestone unit="section" n="18" />
ἐπεὶ
δὲ τούτου Αὔγαρος ἔτυχεν, Αὐγούστου ἐδεῖτο
ἱπποδρόμιόν οἱ δείμασθαι ἐν πόλει Ἐδέσσῃ. ὁ
δὲ ξυνεχώρει καὶ τοῦτο. οὕτω μὲν ἐκ Ῥώμης
ἀπαλλαγεὶς Αὔγαρος ἐς Ἔδεσσαν ἦλθε. <milestone unit="section" n="19" />
καὶ
αὐτοῦ οἱ πολῖται ἀνεπυνθάνοντο εἴ τι φέρων
ἀγαθὸν σφίσιν ἐκ βασιλέως Αὐγούστου ἥκοι.
ὁ δὲ ἀποκρινάμενος Ἐδεσσηνοῖς ἐνεγκεῖν ἔφη
λύπην τε ἀζήμιον καὶ χαρὰν ἀκερδῆ, τὴν τοῦ
ἱπποδρομίου παραδηλῶν τύχην.
<milestone unit="section" n="20" />
Χρόνῳ δὲ ὕστερον πόρρω που ἡλικίας Αὔγαρος
<pb id="v.1.p.368" />
ἥκων νόσῳ ποδάγρας χαλεπῆς τινος ὑπερφυῶς
ἥλω. ταῖς γοῦν ὀδύναις ἀχθόμενος καὶ τῇ ἐνθένδε
ἀκινησίᾳ ἐπὶ τοὺς ἰατροὺς τὸ πρᾶγμα ἦγεν, ἐκ
πάσης τε γῆς ξυνέλεγε τοὺς περὶ ταῦτα σοφοὺς
ἅπαντας. <milestone unit="section" n="21" />
ὧν δὴ ὕστερον ῾οὐ γάρ οἱ ἄκεσίν τινα τοῦ
κακοῦ ἐξευρεῖν ἴσχυον̓ ἀπέστη τε καὶ ἐς ἀμηχανίαν
ἐμπεσὼν τύχας τὰς παρούσας ὠδύρετο. <milestone unit="section" n="22" />
ὑπὸ
δὲ τὸν χρόνον ἐκεῖνον Ἰησοῦς ὁ τοῦ θεοῦ παῖς ἐν
σώματι ὢν τοῖς ἐν Παλαιστίνῃ ἀνθρώποις ὡμίλει,
τῷ τε μηδὲν τὸ παράπαν ἁμαρτεῖν πώποτε, ἀλλὰ
καὶ τὰ ἀμήχανα ἐξεργάζεσθαι διαφανῶς ἐνδεικνύμενος
ὅτι δὴ τοῦ θεοῦ παῖς ὡς ἀληθῶς εἴη: <milestone unit="section" n="23" />
νεκρούς
τε γὰρ καλῶν ἐξανίστη ὥσπερ ἐξ ὕπνου καὶ
πηροῖς τοὺς ὀφθαλμοὺς οὕτω τεχθεῖσιν ἀνέῳγε,
σώματός τε ὅλου λεύκας ἐκάθηρε καὶ ποδῶν
πήρωσιν ἔλυσε, καὶ ὅσα ἄλλα ἰατροῖς πάθη
ἀνίατα ὠνομασμένα ἐστί. <milestone unit="section" n="24" />
ταῦτα ἀπαγγελλόντων
Αὔγαρος τῶν ἐκ Παλαιστίνης ἐς τὴν Ἔδεσσαν
ἐπιχωριαζόντων ἀκούσας, ἐθάρσησέ τε καὶ γράμματα
πρὸς τὸν Ἰησοῦν γράψας ἐδεῖτο αὐτοῦ
ἀπαλλάσσεσθαι μὲν τῆς Ἰουδαίας καὶ τῶν ἐνταῦθα
ἀγνωμόνων ἀνθρώπων, αὐτῷ δὲ τὸ λοιπὸν ξυμβιοτεύειν.
<milestone unit="section" n="25" />
ἐπεὶ ταῦτα ὁ Χριστὸς ἀπενεχθέντα
εἶδεν, ἀντέγραψε πρὸς τὸν Αὔγαρον, ὡς μὲν οὐκ
ἀφίξεται ἄντικρυς ἀπολέγων, τὴν δὲ ὑγίειαν τῷ
γράμματι ὑποσχόμενος. <milestone unit="section" n="26" />
φασὶ δὲ καὶ τοῦτο αὐτὸν
ἐπειπεῖν, ὡς οὐδὲ ἡ πόλις ποτὲ βαρβάροις ἁλώσιμος
ἔσται. τοῦτο τῆς ἐπιστολῆς τὸ ἀκροτελεύτιον
οἱ μὲν ἐκείνου τοῦ χρόνου τὴν ἱστορίαν
ξυγγράψαντες οὐδαμῆ ἔγνωσαν: οὐ γὰρ οὖν οὐδέ
πη αὐτοῦ ἐπεμνήσθησαν: Ἐδεσσηνοὶ δὲ αὐτὸ ξὺν
<pb id="v.1.p.370" />
τῇ ἐπιστολῇ εὑρέσθαι φασίν, ὥστε ἀμέλει καὶ
ἀνάγραπτον οὕτω τὴν ἐπιστολὴν ἀντ̓ ἄλλου του
φυλακτηρίου ἐν ταῖς τῆς πόλεως πεποίηνται
πύλαις. <milestone unit="section" n="27" />
γέγονε μὲν οὖν ὑπὸ Μήδοις χρόνῳ τινὶ
ὕστερον, οὐχ ἁλοῦσα μέντοι, ἀλλὰ τρόπῳ τοιῷδε.
<milestone unit="section" n="28" />
ἐπειδὴ τὸ γράμμα τοῦ Χριστοῦ Αὔγαρος ἔλαβε,
κακῶν μὲν ὀλίγῳ ὕστερον ἀπαθὴς γέγονε, συχνὸν
δὲ τῇ ὑγιείᾳ ἐπιβιοὺς χρόνον ἐτελεύτησεν: ὅστις
δὲ διεδέξατο τὴν βασιλείαν τῶν αὐτοῦ παίδων,
ἀνοσιώτατος γεγονὼς ἁπάντων ἀνθρώπων, ἄλλα
τε πολλὰ ἐς τοὺς ἀρχομένους ἐξήμαρτε καὶ τὴν
ἐκ Ῥωμαίων δεδιὼς τίσιν προσεχώρησεν ἑκούσιος
Πέρσαις. <milestone unit="section" n="29" />
χρόνῳ τε πολλῷ Ἐδεσσηνοὶ ὕστερον
ἀνελόντες τῶν βαρβάρων τοὺς σφίσιν ἐνδημοῦντας
φρουροὺς ἐνέδοσαν Ῥωμαίοις τὴν πόλιν.
αὐτῷ προσποιεῖσθαι ἐπιμελές ἐστι, τεκμαιρόμενος
οἷς ἐν τοῖς κατ̓ ἐμὲ χρόνοις γέγονεν, ἅπερ ἐν τοῖς
καθήκουσι λόγοις δηλώσω. <milestone unit="section" n="30" />
καί μοί ποτε ἔννοια
γέγονεν ὡς εἰ μὴ ταῦτα ἅπερ ἐρρήθη ὁ Χριστὸς
ἔγραψεν, ἀλλ̓ ὅτι ἐς τοῦτο δόξης ἄνθρωποι
ἦλθον, φυλάξαι διὰ τοῦτο ἀνάλωτον ἐθέλει τὴν
πόλιν, ὡς μήποτε αὐτοῖς πλάνης τινὰ σκῆψιν
διδοίη. ταῦτα μὲν οὖν ὅπη τῷ θεῷ φίλον, ταύτῃ
ἐχέτω τε καὶ λεγέσθω.
<milestone unit="section" n="31" />
Χοσρόῃ δὲ τότε προὔργου διὰ ταῦτα ἔδοξεν
εἶναι Ἔδεσσαν ἐξελεῖν. καὶ ἐπεὶ ἐς Βάτνην
ἀφίκετο, πόλισμα μὲν βραχὺ καὶ λόγου οὐδενὸς
ἄξιον, ἡμέρας δὲ ὁδῷ Ἐδέσσης διέχον, ἐνταῦθα
μὲν τὴν νύκτα ἐκείνην ηὐλίσατο, ὄρθρου δὲ
βαθέος παντὶ τῷ στρατῷ ἐπὶ τὴν Ἔδεσσαν
<pb id="v.1.p.372" />
ἤλαυνε. <milestone unit="section" n="32" />
καὶ αὐτοῖς ξυνέβη πλάνῃ περιπεσοῦσι
τῇ ὑστεραίᾳ ἐς τὸν αὐτὸν αὐλίζεσθαι χῶρον:
<milestone unit="section" n="33" />
ὅπερ αὐτοῖς λέγουσι καὶ δὶς ξυμβῆναι. μόλις δὲ
ἄγχιστα Ἐδέσσης γενομένῳ Χοσρόῃ ῥεύματός
φασιν ἐς τὸ πρόσωπον ἐπιπεσόντος ἐπῆρθαι τὴν
γνάθον. διὸ δὴ τῆς μὲν πόλεως ἀποπειρᾶσθαι
οὐδαμῆ ἤθελε, Παῦλον δὲ πέμψας χρήματα Ἐδεσσηνοὺς
ᾔτει. <milestone unit="section" n="34" />
οἱ δὲ ἀμφὶ τῇ πόλει μὲν δεδιέναι
ἥκιστα ἔφασκον, ὅπως δὲ μὴ τοῖς χωρίοις λυμήνηται,
ὡμολόγησαν δύο χρυσοῦ κεντηνάρια δώσειν.
καὶ ὃς τά τε χρήματα ἔλαβε καὶ διεσώσατο τὰ ξυγκείμενα.
</p></div2>

<div2 type="chapter" n="13" org="uniform" sample="complete"><p><milestone unit="section" n="1" />
Τότε καὶ γράμματα Χοσρόῃ βασιλεὺς Ἰουστινιανὸς
ἔγραψεν, ἐπιτελέσειν ὁμολογῶν τά τε
αὐτῷ καὶ τοῖς πρέσβεσιν ἀμφὶ τῇ εἰρήνῃ ξυγκείμενα.
<milestone unit="section" n="2" />
ἅπερ ἐπεὶ ὁ Χοσρόης ἀπενεχθέντα
εἶδε, τούς τε ὁμήρους ἀφῆκε καὶ συνεσκευάζετο ἐς
τὴν ἄφοδον, τούς τε Ἀντιοχέων αἰχμαλώτους
ἀποδίδοσθαι ἅπαντας ἤθελεν. <milestone unit="section" n="3" />
ὅπερ Ἐδεσσηνοὶ
ἐπειδὴ ἔμαθον, προθυμίαν ἐπεδείξαντο ἀκοῆς
κρείσσω. οὐ γὰρ ἦν οὐδεὶς ὃς οὐ τὰ λύτρα ἐν
τῷ ἱερῷ φέρων ὑπὲρ τούτων δὴ τῶν αἰχμαλώτων
κατὰ λόγον τῆς οὐσίας κατέθετο. <milestone unit="section" n="4" />
εἰσὶ δὲ οἷς καὶ
μᾶλλον ἢ κατὰ λόγον ταῦτα ἐπράσσετο. αἵ τε
γὰρ ἑταῖραι τὸν κόσμον ἀφελοῦσαι, ὅσος αὐταῖς
ἐν τῷ σώματι ἦν, ἐνταῦθα ἐρρίπτουν, καὶ εἴ τῳ
γεωργῷ ἐπίπλων ἢ ἀργυρίου σπανίζοντι ὄνος ἢ
<pb id="v.1.p.374" />
προβάτιον ἦν, τοῦτο δὴ ἐς τὸ ἱερὸν σπουδῇ
πολλῇ ἦγεν. <milestone unit="section" n="5" />
ἀθροίζεται μὲν οὖν χρυσοῦ τε καὶ
ἀργύρου καὶ ἄλλων χρημάτων πάμπολυ πλῆθος,
<milestone unit="section" n="6" />
δέδοται δὲ ὑπὲρ λύτρων οὐδέν. Βούζης γὰρ
ἐνταῦθα παρὼν ἔτυχεν, ὃς διακωλῦσαι τὴν πρᾶξιν
ὑπέστη, κέρδος οἱ ἔσεσθαι μέγα τι ἐνθένδε καραδοκῶν.
διὸ δὴ ὁ Χοσρόης τοὺς αἰχμαλώτους
ἅπαντας ἐπαγόμενος πρόσω ἐχώρει. <milestone unit="section" n="7" />
Καρρηνοὶ
δὲ ἀπήντων χρήματα πολλὰ προτεινόμενοι: ὁ
δὲ οὐ προσήκειν ἔφασκεν, ὅτι δὴ οἱ πλεῖστοι οὐ
Χριστιανοί, ἀλλὰ δόξης τῆς παλαιᾶς τυγχάνουσιν ὄντες.
<milestone unit="section" n="8" />
Καὶ μὴν καὶ Κωνσταντινιέων χρήματα διδόντων
ἐδέξατο, καίπερ φάσκων οἱ ἐκ πατέρων
προσήκειν τὴν πόλιν. ἐπειδὴ γὰρ Καβάδης
Ἀμίδαν εἷλεν, Ἔδεσσάν τε καὶ Κωνσταντίναν
ἐξελεῖν ἤθελεν. <milestone unit="section" n="9" />
ἀλλ̓ Ἐδέσσης μὲν ἀγχοῦ γενόμενος
τῶν μάγων ἀνεπυνθάνετο εἴ οἱ ἁλώσιμος ἡ
πόλις ἔσται, δείξας τῇ δεξιᾷ χειρὶ τὸ χωρίον
αὐτοῖς. <milestone unit="section" n="10" />
οἱ δὲ αὐτῷ τὴν πόλιν ἁλώσεσθαι οὐδεμιᾷ
μηχανῇ ἔλεγον, τεκμαιρόμενοι ὅτι δὴ τὴν
δεξιὰν αὐτῇ χεῖρα προτείνας, οὐχ ἁλώσεως ταύτῃ
οὐδὲ ἄλλου ὁτουοῦν χαλεποῦ ξύμβολον, ἀλλὰ
σωτηρίας διδοίη. <milestone unit="section" n="11" />
καὶ ὃς ταῦτα ἀκούσας, ἐπείθετό
τε καὶ ἐπῆγεν ἐπὶ Κωνσταντίναν τὸ στράτευμα.
<milestone unit="section" n="12" />
ἐνταῦθα δὲ ἀφικόμενος ἐνστρατοπεδεύεσθαι
παντὶ τῷ στρατῷ ὡς πολιορκήσων ἐπέστελλεν.
<milestone unit="section" n="13" />
ἦν δὲ Κωνσταντίνης ἱερεὺς τότε
Βαράδοτος, ἀνὴρ δίκαιός τε καὶ τῷ θεῷ ἐς τὰ μάλιστα
φίλος, καὶ ἀπ̓ αὐτοῦ ἐνεργοῦσαν ἐς ὅ τι βούλοιτο
ἀεὶ τὴν εὐχὴν ἔχων: οὗ καὶ τὸ πρόσωπον
ἰδὼν ἄν τις εὐθὺς εἴκασεν ὅτι δὴ τῷ θεῷ ἐνδελεχέστατα
<pb id="v.1.p.376" />
κεχαρισμένος ὁ ἀνὴρ εἴη. <milestone unit="section" n="14" />
οὗτος ὁ
Βαράδοτος τηνικαῦτα παρὰ τὸν Καβάδην ἐλθὼν
οἶνόν τε ἤνεγκε καὶ ἰσχάδας καὶ μέλι καὶ καθαροὺς
ἄρτους, καὶ αὐτοῦ ἐδεῖτο μὴ ἀποπειρᾶσθαι
πόλεως ἣ οὔτε λόγου ἀξία ἐστὶ καὶ πρὸς
Ῥωμαίων ἀπημέληται λίαν, οὔτε στρατιωτῶν
φρουρὰν ἔχουσα οὔτε ἄλλο τι φυλακτήριον,
ἀλλὰ τοὺς οἰκήτορας μόνους, ἀνθρώπους οἰκτρούς.
<milestone unit="section" n="15" />
ὁ μὲν ταῦτα εἶπε: Καβάδης δὲ αὐτῷ
τήν τε πόλιν χαριεῖσθαι ὡμολόγησε καὶ τοῖς
σιτίοις ἐδωρήσατο αὐτὸν ἅπασιν ὅσα οἱ τῷ
στρατοπέδῳ ἐς τὴν πολιορκίαν ἡτοίμαστο, μεγάλοις
ὑπερφυῶς οὖσιν: οὕτω τε ἀπηλλάσσετο ἐκ
γῆς τῆς Ῥωμαίων. διὸ δὴ ὁ Χοσρόης ἐκ πατέρων
οἱ προσήκειν ἠξίου τὴν πόλιν.
<milestone unit="section" n="16" />
Ἐς Δάρας τε ἀφικόμενος ἐς πολιορκίαν καθίστατο.
ἔνδοθεν δὲ Ῥωμαῖοι καὶ Μαρτῖνος ὁ
στρατηγός ῾καὶ γὰρ ἐνταῦθα ὢν ἔτυχἐ τὰ ἐς ἀντίστασιν
ἐξηρτύοντο. <milestone unit="section" n="17" />
δύο δὲ ἡ πόλις τείχεσι περιβέβληται,
ὧν τὸ μὲν ἐντὸς μέγα τε καὶ ἀξιοθέατον
ἀτεχνῶς ἐστιν ῾ἐς ὕψος γὰρ διήκει πύργος μὲν
ἕκαστος ποδῶν ἑκατόν, τὸ δὲ ἄλλο τεῖχος ἑξήκοντἀ,
τὸ δὲ ἐκτὸς πολλῷ μὲν ἔλασσον συμβαίνει
εἶναι, ἄλλως δὲ ἐχυρόν τε καὶ λόγου πολλοῦ ἄξιόν
ἐστι. <milestone unit="section" n="18" />
τὸ δὲ μεταξὺ χωρίον εὖρος οὐχ ἧσσον ἢ
πεντήκοντα ἔχει ποδῶν: ἐνταῦθα εἰώθασι Δαρηνοὶ
τούς τε βόας καὶ τἄλλα ζῷα πολεμίων
σφίσιν ἐγκειμένων ἐμβάλλεσθαι. <milestone unit="section" n="19" />
τὰ μὲν οὖν
πρῶτα ὁ Χοσρόης προσβολὴν ποιησάμενος ἐς τὰ
πρὸς ἑσπέραν τοῦ περιβόλου πλήθει τε βελῶν
βιασάμενος, τὰς πύλας τείχους τοῦ βραχέος
ἐνέπρησεν. <milestone unit="section" n="20" />
ἐντὸς μέντοι γενέσθαι οὐδεὶς τῶν
<pb id="v.1.p.378" />
βαρβάρων ἐτόλμησεν. ἔπειτα δὲ κατώρυχα
ποιεῖσθαι λάθρα ἐς τὰ πρὸς ἕω τῆς πόλεως ἔγνω.
ταύτῃ γὰρ μόνον ὀρύσσεσθαι ἡ γῆ οἵα τέ ἐστιν,
ἐπεὶ τὰ ἄλλα τοῦ περιβόλου ἐπὶ πέτρας τοῖς
δειμαμένοις πεποίηται. <milestone unit="section" n="21" />
οἱ γοῦν Πέρσαι ἀπὸ τῆς
τάφρου ἀρξάμενοι ὤρυσσον. ἧς δὴ βαθείας
κομιδῆ οὔσης, οὔτε καθεωρῶντο πρὸς τῶν πολεμίων
οὔτε αὐτοῖς τινα αἴσθησιν τοῦ ποιουμένου
παρείχοντο. <milestone unit="section" n="22" />
ἤδη μὲν οὖν ὑπέδυσαν τὰ θεμέλια
τοῦ ἐκτὸς τείχους, ἔμελλον δὲ καὶ κατὰ τὴν
μεταξὺ χώραν ἑκατέρου περιβόλου γινόμενοι
ὀλίγῳ ὕστερον καὶ τὸ μέγα τεῖχος ἀμείψαντες
τὴν πόλιν κατὰ κράτος ἑλεῖν, ἀλλ̓ ῾οὐ γὰρ
αὐτὴν ἔδει Πέρσαις ἁλῶναἰ εἷς ἐκ τοῦ Χοσρόου
στρατοπέδου ἀμφὶ ἡμέραν μέσην ἄγχιστά
πη τοῦ περιβόλου μόνος ἀφίκετο, εἴτε ἄνθρωπος
ὢν εἴτε τι ἄλλο ἀνθρώπου κρεῖσσον,
δόξαν τε τοῖς ὁρῶσι παρείχετο ὅτι δὴ τὰ βέλη
ξυλλέγοι ἅπερ ἐκ τοῦ τείχους Ῥωμαῖοι ὀλίγῳ
πρότερον ἐπὶ τοὺς ἐνοχλοῦντας βαρβάρους ἀφῆκαν.
<milestone unit="section" n="23" />
ταῦτά τε ποιῶν καὶ τὴν ἀσπίδα προβεβλημένος
ἐρεσχελεῖν τε τοὺς ἐν ταῖς ἐπάλξεσι
καὶ ξὺν γέλωτι τωθάζειν ἐδόκει. εἶτα φράσας
αὐτοῖς τὸν πάντα λόγον ἐγρηγορέναι πάντας
ἐκέλευε καὶ ὡς ἔνι μάλιστα τῆς σωτηρίας ἐπιμελεῖσθαι.
<milestone unit="section" n="24" />
καὶ ὁ μὲν ταῦτα σημήνας ἀπιὼν ᾤχετο,
Ῥωμαῖοι δὲ τὰ ἐν μέσῳ τείχους ἑκατέρου θορύβῳ
πολλῷ καὶ ταραχῇ ἐκέλευον σκάπτειν. <milestone unit="section" n="25" />
καὶ
Πέρσαι μέντοι οὐκ εἰδότες τὰ πρασσόμενα οὐδέν
τι ἧσσον ἔργου εἴχοντο. <milestone unit="section" n="26" />
τῶν μὲν οὖν βαρβάρων
ὀρθήν τινα ἔνερθεν ποιουμένων ὁδὸν ἐπὶ τὸ τῆς
<pb id="v.1.p.380" />
πόλεως τεῖχος, τῶν δὲ Ῥωμαίων <del status="unremarkable">τε</del> Θεοδώρου
γνώμῃ, ἐπὶ σοφίᾳ τῇ καλουμένῃ μηχανικῇ λογίου
ἀνδρός, ἐγκαρσίαν τε τὴν διώρυχα ἐργαζομένων
καὶ βάθους ἱκανῶς ἔχουσαν, ξυνέβη Πέρσας
κατὰ μέσον τοῖν περιβόλοιν γεγενημένους ἐκ τοῦ
αἰφνιδίου ἐμπεσεῖν ἐς τὴν Ῥωμαίων κατώρυχα.
<milestone unit="section" n="27" />
καὶ αὐτῶν τοὺς μὲν πρώτους Ῥωμαῖοι ἔκτειναν,
οἱ δὲ ὄπισθεν φυγόντες κατὰ τάχος ἐς τὸ στρατόπεδον
διεσώθησαν. διώκειν γὰρ αὐτοὺς ἐν σκότῳ
Ῥωμαῖοι οὐδαμῆ ἔγνωσαν. <milestone unit="section" n="28" />
ταύτης οὖν τῆς
πείρας ὁ Χοσρόης ἀποτυχὼν ἑλεῖν τε τὴν πόλιν
μηχανῇ τὸ λοιπὸν οὐδεμιᾷ ἐλπίσας, τοῖς πολιορκουμένοις
ἐς λόγους ἦλθε, χίλιά τε κεκομισμένος
ἀργύρου σταθμὰ ἐς τὰ Περσῶν ἤθη ἐχώρει.
<milestone unit="section" n="29" />
ταῦτα ἐπεὶ βασιλεὺς Ἰουστινιανὸς ἔμαθεν, οὐκέτι
τὰ ξυγκείμενα ἐπιτελῆ ποιήσειν ἤθελεν, ἐπικαλῶν
Χοσρόῃ ὅτι δὴ πόλιν Δάρας ἐν σπονδαῖς ἐξελεῖν
ἐνεχείρησε. ταῦτα μὲν ἐν τῇ πρώτῃ Χοσρόου
ἐσβολῇ Ῥωμαίοις ξυνέβη, καὶ τὸ θέρος μὲν ἐτελεύτα.
</p></div2>

<div2 type="chapter" n="14" org="uniform" sample="complete"><p><milestone unit="section" n="1" />
Ὁ δὲ Χοσρόης πόλιν ἐν Ἀσσυρίοις δειμάμενος
ἐν χώρῳ Κτησιφῶντος πόλεως διέχοντι
ἡμέρας ὁδῷ, Ἀντιόχειάν τε τὴν Χοσρόου αὐτὴν
ἐπωνόμασε καὶ Ἀντιοχέων τοὺς αἰχμαλώτους
ἐνταῦθα ξυνῴκισεν ἅπαντας, οἷς δὴ βαλανεῖόν
τε καὶ ἱπποδρόμιον κατεσκεύαζε καὶ ταῖς ἄλλαις
τρυφαῖς ἀνεῖσθαι ἐποίει. <milestone unit="section" n="2" />
τούς τε γὰρ ἡνιόχους
<pb id="v.1.p.382" />
καὶ τοὺς τῶν μουσικῶν ἔργων τεχνίτας ἔκ τε
Ἀντιοχείας καὶ τῶν ἄλλων Ῥωμαϊκῶν πόλεων
ξὺν αὑτῷ ἦγεν. <milestone unit="section" n="3" />
ἔτι μέντοι καὶ δημοσίᾳ
τοὺς Ἀντιοχέας τούτους ἐπιμελεστέρως ἢ κατὰ
αἰχμαλώτους ἐσίτιζεν ἐς πάντα τὸν χρόνον, καὶ
βασιλικοὺς καλεῖσθαι ἠξίου, ὥστε τῶν ἀρχόντων
οὐδενὶ ὑποχειρίους εἶναι ἢ βασιλεῖ μόνῳ. <milestone unit="section" n="4" />
εἰ δέ
τις καὶ τῶν ἄλλων Ῥωμαίων δραπέτης γεγονὼς
ἐς Ἀντιόχειαν τὴν Χοσρόου διαφυγεῖν ἴσχυσε,
καί τις αὐτὸν ξυγγενῆ τῶν ταύτῃ ᾠκημένων
ἐκάλεσεν, οὐκέτι ἐξῆν τῷ κεκτημένῳ τὸν αἰχμάλωτον
τοῦτον ἀπάγειν, οὐδ̓ ἤν τις τῶν λίαν ἐν
Πέρσαις δοκίμων ὁ τὸν ἄνθρωπον ἐξανδραποδίσας τυγχάνοι.
<milestone unit="section" n="5" />
Ἀντιοχεῦσι μέντοι τὸ ξυμβὰν ἐπὶ Ἀναστασίου
βασιλεύοντος τέρας ἐς τοῦτο ἀποβὰν ἐτελεύτησε.
τότε γὰρ ἀνέμου σκληροῦ Δάφνῃ τῷ προαστείῳ
ἐκ τοῦ αἰφνιδίου ἐπιπεσόντος, τῶν κυπαρίσσων
αἳ ταύτῃ ὑψηλαὶ ἀτεχνῶς ἦσαν ἐκ ῥιζῶν τῶν
ἐσχάτων ἀνατραπεῖσαι εἰς τὴν γῆν ἔπεσον, ἅσπερ
ὁ νόμος ἐκτέμνεσθαι οὐδαμῆ εἴα. <milestone unit="section" n="6" />
ὀλίγῳ μὲν οὖν
ὕστερον, ἡνίκα Ἰουστῖνος Ῥωμαίων ἦρχε, σεισμός
τις ἐπιγενόμενος ἐξαίσιος λίαν τήν τε πόλιν
κατέσεισε πᾶσαν καὶ τῶν οἰκοδομημάτων τά τε
πλεῖστα καὶ κάλλιστα ἐς τὸ ἔδαφος εὐθὺς ἤνεγκε,
καὶ λέγονται τότε τριάκοντα μυριάδες Ἀντιοχέων
ἀπολωλέναι. <milestone unit="section" n="7" />
ἐν ταύτῃ δὲ τῇ ἁλώσει ξύμπασα
ἡ πόλις, ὥσπερ μοι ἐρρήθη, διέφθαρται. τὸ μὲν
οὖν Ἀντιοχέων πάθος τῇδε ἐχώρησε.
<milestone unit="section" n="8" />
Βελισάριος δὲ βασιλεῖ ἐς Βυζάντιον ἐξ Ἰταλίας
μετάπεμπτος ἦλθε, καὶ αὐτὸν διαχειμάσαντα ἐν
<pb id="v.1.p.384" />
Βυζαντίῳ στρατηγὸν ἐπί τε Χοσρόην καὶ Πέρσας
ἅμα ἦρι ἀρχομένῳ βασιλεὺς ἔπεμψεν ἄρχοντάς
τε τοὺς ἐξ Ἰταλίας ξὺν αὐτῷ ἥκοντας, ὧν δὴ ἕνα
Βαλεριανὸν ἡγεῖσθαι τῶν ἐν Ἀρμενίοις καταλόγων
ἐκέλευε. <milestone unit="section" n="9" />
Μαρτῖνος γὰρ ἔτυχεν εὐθὺς εἰς τὴν
ἑῴαν σταλείς, καὶ διὰ τοῦτο Χοσρόης αὐτόν,
<milestone unit="section" n="10" />
ὡς προδεδήλωται, ἐς Δάρας εὗρε. τῶν δὲ Γότθων
Οὐίττιγις μὲν ἐν Βυζαντίῳ ἔμεινεν, οἱ δὲ λοιποὶ
ξύμπαντες ἐπὶ Χοσρόην σὺν Βελισαρίῳ ἐστράτευσαν.
<milestone unit="section" n="11" />
τότε τῶν Οὐιττίγιδος πρέσβεων ἅτερος
μέν, ὅσπερ τοῦ ἐπισκόπου ὀνόματος ἐπεβάτευεν,
ἐν τοῖς Περσῶν ἤθεσι θνήσκει, ὁ δὲ δὴ ἕτερος
αὐτοῦ ἔμεινεν. <milestone unit="section" n="12" />
ὅστις δὲ αὐτοῖς ἑρμηνεὺς εἵπετο
ἀνεχώρησεν ἐς Ῥωμαίων τὴν γῆν, καὶ αὐτὸν
Ἰωάννης, ὃς τῶν ἐν Μεσοποταμίᾳ στρατιωτῶν
ἦρχεν, ἀμφὶ τὰ Κωνσταντίνης ὅρια ξυλλαβὼν
ἔς τε τὴν πόλιν εἰσαγαγὼν ἐν δεσμωτηρίῳ καθεῖρξεν,
ὅσπερ οἱ ἐνταῦθα ἅπαντα ἀναπυνθανομένῳ
τὰ πεπραγμένα ἐξήνεγκε. <milestone unit="section" n="13" />
ταῦτα μὲν
οὖν τῇδε ἐχώρησε. Βελισάριος δὲ ξὺν τοῖς ἑπομένοις
κατὰ τάχος ᾔει, προτερῆσαι ἐν σπουδῇ
ἔχων πρίν τινα ὁ Χοσρόης ἐσβολὴν αὖθις ποιήσεται
ἐς Ῥωμαίων τὴν γῆν.
</p></div2>

<div2 type="chapter" n="15" org="uniform" sample="complete"><p><milestone unit="section" n="1" />
Ἐν τούτῳ δὲ ὁ Χοσρόης ἐπὶ Κολχίδα τὸν
στρατὸν ἦγε, Λαζῶν αὐτὸν ἐπαγομένων ἐξ αἰτίας
τοιᾶσδε. <milestone unit="section" n="2" />
Λαζοὶ τὰ μὲν πρῶτα γῆν τὴν Κολχίδα
ᾤκουν, Ῥωμαίων κατήκοοι ὄντες, οὐ μέντοι ἐς
φόρου ἀπαγωγήν, οὐδέ τι ἄλλο ἐπαγγέλλουσιν
<pb id="v.1.p.386" />
αὐτοῖς ἐπακούοντες, πλήν γε δὴ ὅτι ἐπειδὰν
αὐτοῖς ὁ βασιλεὺς τελευτήσειε, ξύμβολα τῆς
ἀρχῆς τῷ διαδεξομένῳ τὴν βασιλείαν ὁ Ῥωμαίων
βασιλεὺς ἔπεμπε. <milestone unit="section" n="3" />
τὰ δὲ τῆς χώρας ὅρια ξὺν
τοῖς ἀρχομένοις ἐς τὸ ἀκριβὲς διεφύλασσεν, ὅπως
δὴ μὴ Οὖννοι πολέμιοι ἐξ ὄρους τοῦ Καυκάσου,
ὁμόρου σφίσιν ὄντος, διὰ Λαζικῆς πορευόμενοι
ἐσβάλλωσιν ἐς γῆν τὴν Ῥωμαίων. <milestone unit="section" n="4" />
ἐφύλασσον
δὲ οὔτε αὐτοὶ χρήματα ἢ στρατιὰν πρὸς Ῥωμαίων
δεχόμενοι οὔτε Ῥωμαίοις πη ξυστρατεύοντες, ἐπ̓
ἐμπορίᾳ δὲ τῇ κατὰ θάλασσαν πρὸς Ῥωμαίους
ἀεὶ τοὺς ἐν πόντῳ ᾠκημένους ἐργαζόμενοι. <milestone unit="section" n="5" />
αὐτοὶ
μὲν γὰρ οὔτε ἅλας οὔτε σῖτον οὔτε ἄλλο τι ἀγαθὸν
ἔχουσι, δέρρεις δὲ καὶ βύρσας καὶ ἀνδράποδα
παρεχόμενοι τὰ σφίσιν ἐπιτήδεια ἐκομίζοντο.
<milestone unit="section" n="6" />
ἐπειδὴ δὲ τὰ ἀμφὶ Γουργένει τῷ Ἰβήρων βασιλεῖ
γενέσθαι ξυνέπεσεν, ὥσπερ μοι ἐν τοῖς ἔμπροσθεν
λόγοις ἐρρήθη, στρατιῶται Ῥωμαίων ἐπιχωριάζειν
Λαζοῖς ἤρξαντο, οἷς δὴ οἱ βάρβαροι οὗτοι
ἤχθοντο, καὶ πάντων μάλιστα Πέτρῳ τῷ στρατηγῷ,
ἐπηρεάζειν τοῖς ἐντυγχάνουσιν εὐπετῶς
ἔχοντι. <milestone unit="section" n="7" />
ὁ δὲ Πέτρος οὗτος ὥρμητο μὲν ἐξ
Ἀρζανηνῆς, ἣ ἐκτὸς Νυμφίου ποταμοῦ ἐστι,
Περσῶν κατήκοος ἐκ παλαιοῦ οὖσα, πρὸς Ἰουστίνου
δὲ βασιλέως ἔτι παῖς ὢν ἠνδραπόδιστο, ἡνίκα
Ἰουστῖνος μετὰ τὴν Ἀμίδης ἅλωσιν ξὺν τῷ
Κέλερος στρατῷ ἐσέβαλλεν ἐς τὴν Περσῶν γῆν.
φιλανθρωπίᾳ δὲ πολλῇ χρωμένου τοῦ κεκτημένου
ἐς αὐτὸν ἐς γραμματιστοῦ ἐφοίτησε. <milestone unit="section" n="8" />
καὶ τὰ μὲν
πρῶτα Ἰουστίνου γραμματεὺς γέγονεν, ἐπεὶ δὲ
Ἀναστασίου τετελευτηκότος Ἰουστῖνος τὴν βασιλείαν
<pb id="v.1.p.388" />
παρέλαβε Ῥωμαίων, ὁ Πέτρος στρατηγὸς
γεγονὼς ἔς τε φιλοχρηματίαν εἴπερ τις ἄλλος
ἐξώκειλε καὶ ἀβελτερίᾳ πολλῇ ἐς ἅπαντας ἐχρῆτο.
<milestone unit="section" n="9" />
Ὕστερον δὲ βασιλεὺς Ἰουστινιανὸς ἄλλους τε
ἐς Λαζικὴν ἄρχοντας ἔπεμψε καὶ Ἰωάννην ὃν
Τζίβον ἐκάλουν, ἄνδρα ἐξ ἀφανῶν μὲν καὶ ἀδόξων
ἀρχὴν γεγονότα, ἐς στρατηγίαν δὲ ἀναβεβηκότα
κατ̓ ἄλλο οὐδὲν ἢ ὅτι πονηρότατός τε ἦν ἀνθρώπων
ἁπάντων καὶ πόρους χρημάτων ἀδίκους
ἱκανώτατος ἐξευρεῖν. ὃς δὴ ἅπαντα ἔσφηλέ τε
καὶ συνετάραξε τὰ Ῥωμαίων τε καὶ Λαζῶν πράγματα.
<milestone unit="section" n="10" />
οὗτος καὶ βασιλέα Ἰουστινιανὸν πόλιν
ἀνέπεισεν ἐπιθαλασσίαν, Πέτραν ὄνομα, ἐν Λαζοῖς
δείμασθαι: ἐνταῦθά τε ὥσπερ ἐν ἀκροπόλει καθήμενος
ἦγέ τε καὶ ἔφερε τὰ Λαζῶν πράγματα.
<milestone unit="section" n="11" />
τούς τε γὰρ ἅλας καὶ ὅσα ἄλλα φορτία Λαζοῖς
ἀναγκαῖα ἐδόκει εἶναι, οὐκέτι φέρειν ἐς γῆν τὴν
Κολχίδα τοῖς ἐμπόροις ἐξῆν, ἢ ἄλλοθι ἐνθένδε
ὠνεῖσθαι, ἀλλ̓ ἐν Πέτρᾳ ξυστησάμενος τὸ δὴ
καλούμενον μονοπώλιον αὐτὸς κάπηλός τε καὶ
ξυμπάσης τῆς περὶ ταῦτα ἐργασίας ἐπιστάτης
ἐγίγνετο, ἅπαντα ὠνούμενός τε καὶ ἀποδιδόμενος
Κόλχοις, οὐχ ᾗπερ εἴθιστο, ἀλλ̓ ᾗπερ ἐξῆν.
<milestone unit="section" n="12" />
ἅμα δὲ καὶ ἄλλως οἱ βάρβαροι ἤχθοντο ἐπιχωριάζοντι
αὐτοῖς οὐκ εἰωθὸς πρότερον τῷ Ῥωμαίων
στρατῷ. ἃ δὴ οὐκέτι φέρειν οἷοί τε ὄντες
Πέρσαις τε καὶ Χοσρόῃ προσχωρεῖν ἔγνωσαν,
<pb id="v.1.p.390" />
πρέσβεις τε αὐτίκα τοὺς ταῦτα διαπραξομένους
κρύφα Ῥωμαίων παῤ αὐτοὺς ἔπεμψαν. <milestone unit="section" n="13" />
οἷς δὴ
εἴρητο τὰ πιστὰ πρὸς Χοσρόου λαβοῦσιν ὅτι γε
οὔποτε Λαζοὺς ἄκοντας ἐκδώσει Ῥωμαίοις, οὕτω
δὴ αὐτὸν ξὺν τῷ Περσῶν στρατῷ ἐς τὴν χώραν ἐπαγαγέσθαι.
<milestone unit="section" n="14" />
Ἀφικόμενοι τοίνυν ἐς Πέρσας οἱ πρέσβεις καὶ
Χοσρόῃ λάθρα ἐς ὄψιν ἐλθόντες ἔλεξαν τοιάδε
<q direct="unspecified">Εἴ τινας καὶ ἄλλους ἐκ τοῦ παντὸς χρόνου τῶν
μὲν οἰκείων ἀποστάντας ὅντινα δὴ τρόπον, ἀνδράσι
δὲ τὸ παράπαν ἀγνῶσι προσκεχωρηκότας
οὐ δέον αὖθις εὖ ποιοῦσα ἡ τύχη ὡς μάλιστα
ἀσμένους ἐπὶ τοὺς πρὶν ἐπανήγαγεν ἐπιτηδείους,
τοιούτους δή τινας καὶ Λαζούς, ὦ μέγιστε βασιλεῦ,
<milestone unit="section" n="15" />
νόμιζε εἶναι. Κόλχοι γὰρ Πέρσαις σύμμαχοι
τὸ ἀνέκαθεν ὄντες πολλά τε εἰργάσαντο
αὐτοὺς ἀγαθὰ καὶ αὐτοὶ ἔπαθον: ὧν δὴ ἐν γράμμασι
μνημεῖα πολλὰ ἡμεῖς τε ἔχομεν κἀν τοῖς
βασιλείοις τοῖς σοῖς ἐς τὸ παρὸν διασώζεται.
<milestone unit="section" n="16" />
χρόνῳ δὲ ὕστερον τοῖς ἡμετέροις προγόνοις
τετύχηκεν εἴτε παῤ ὑμῶν ἀμεληθεῖσιν εἴτε ἄλλου
του ἕνεκα ῾οὐ γὰρ ἔχομέν τι σαφὲς περὶ τούτων
εἰδέναἰ Ῥωμαίοις ἐνσπόνδοις γενέσθαι. <milestone unit="section" n="17" />
καὶ νῦν
ἡμεῖς τε καὶ ὁ Λαζικῆς βασιλεὺς δίδομεν Πέρσαις
ἡμᾶς τε αὐτοὺς καὶ γῆν τὴν ἡμετέραν ὅ τι βούλοισθε
χρῆσθαι. <milestone unit="section" n="18" />
δεόμεθα δὲ ὑμῶν οὑτωσὶ σκοπεῖσθαι
περὶ ἡμῶν: εἰ μὲν οὐδὲν πρὸς Ῥωμαίων
πεπονθότες δεινόν, ἀλλ̓ ἀγνωμοσύνῃ ἐχόμενοι
κεχωρήκαμεν εἰς ὑμᾶς, τήνδε ἡμῶν εὐθὺς ἀποσείσασθε
τὴν ἱκετείαν, οὐδὲ ὑμῖν ποτε πιστοὺς
<pb id="v.1.p.392" />
ἔσεσθαι Κόλχους οἰόμενοι ῾φιλίας γὰρ διαλελυμένης
ὁ τρόπος τῆς μετ̓ ἐκείνην πρὸς ἑτέρους
καθισταμένης ἔλεγχος γίγνεταἰ: <milestone unit="section" n="19" />
εἰ δὲ λόγῳ μὲν
φίλοι Ῥωμαίων, ἔργῳ δὲ ἀνδράποδα γεγονότες
πιστά, ἔργα πεπόνθαμεν πρὸς τῶν ἐφ̓ ἡμῖν τετυραννηκότων
ἀνόσια, δέξασθε μὲν ἡμᾶς τοὺς
πρόσθε ξυμμάχους, κτήσασθε δὲ δούλους οἷς
φίλοις ἐχρῆσθε, μισήσατε δὲ τυραννίδα πικρὰν
οὕτως ἡμῖν ἐν γειτόνων ἐγηγερμένην, τῆς δικαιοσύνης
ἄξια πράσσοντες ἣν περιστέλλειν ἀεὶ
πάτριον Πέρσαις. <milestone unit="section" n="20" />
οὐ γὰρ ὁ μηδὲν αὐτὸς ἀδικῶν
δίκαιος, εἰ μὴ καὶ τοὺς ὑφ̓ ἑτέρων ἀδικουμένους
ἔχων ἐν ἐξουσίᾳ ῥύεσθαι πέφυκεν. <milestone unit="section" n="21" />
ἔνια δὲ
εἰπεῖν ὧν τετολμήκασιν οἱ κατάρατοι Ῥωμαῖοι
καθ̓ ἡμῶν ἄξιον. τῷ μὲν γὰρ ἡμετέρῳ βασιλεῖ
τὸ σχῆμα μόνον τῆς βασιλείας ἀπολιπόντες,
αὐτοὶ τὴν ἐξουσίαν ἐπὶ τῶν ἔργων ἀφῄρηνται,
καὶ κάθηται βασιλεὺς ἐν ὑπηρέτου μοίρα, τὸν
ἐπιτάττοντα στρατηγὸν δεδιώς: <milestone unit="section" n="22" />
στρατιᾶς δὲ ἡμῖν
ἐπέστησαν πλῆθος, οὐχ ὅπως τὴν χώραν ἀπὸ
τῶν ἐνοχλούντων φρουρήσουσιν ῾οὐ γὰρ οὐδέ τις
τῶν ὁμόρων ἡμᾶς πλήν γε δὴ Ῥωμαίων ἠνώχλησεν̓,
ἀλλ̓ ὅπως ἡμᾶς ὥσπερ ἐν δεσμωτηρίῳ
καθείρξαντες κύριοι τῶν ἡμετέρων γενήσονται.
<milestone unit="section" n="23" />
λογισάμενοι δὲ συντομωτέραν ποιήσασθαι τὴν
τῶν ἡμῖν ὑπαρχόντων ἀφαίρεσιν, ὅρα, ὦ βασιλεῦ,
<milestone unit="section" n="24" />
ἐς ὁποίαν τινὰ ἔννοιαν ἦλθον: τῶν ἐπιτηδείων
ἃ μὲν περιττὰ παῤ ἐκείνοις εἶναι τετύχηκεν,
ἀναγκάζουσιν οὐχ ἑκόντας ὠνεῖσθαι Λαζούς, ὅσα
<pb id="v.1.p.394" />
δὲ αὐτοῖς χρησιμώτατα φέρειν Λαζικὴ πέφυκεν,
οἵδε ἀξιοῦσι δῆθεν τῷ λόγῳ παῤ ἡμῶν πρίασθαι,
τιμῆς ἑκατέρωθι γνώμῃ τῶν κρατούντων ὁριζομένης.
<milestone unit="section" n="25" />
οὕτω τε ξὺν τοῖς ἀναγκαίοις ἅπαν ἀφαιροῦνται
τὸ χρυσίον ἡμᾶς, ὀνόματι μὲν τῷ τῆς
ἐμπορίας εὐπρεπεῖ χρώμενοι, ἔργῳ δὲ ἡμᾶς ὡς
ἔνι μάλιστα βιαζόμενοι. ἐφέστηκέ τε ἡμῖν ἄρχων
κάπηλος, τὴν ἡμετέραν ἀπορίαν ἐργασίαν τινὰ
τῇ τῆς ἀρχῆς ἐξουσίᾳ πεποιημένος. <milestone unit="section" n="26" />
ἡ μὲν οὖν
τῆς ἀποστάσεως αἰτία τοιαύτη τις οὖσα τὸ
δίκαιον ἐφ̓ ἑαυτῆς ἔχει: ὅσα δὲ ὑμῖν αὐτοῖς
ξύμφορα ἔσται δεχομένοις τὴν Λαζῶν δέησιν
αὐτίκα ἐροῦμεν. <milestone unit="section" n="27" />
τῇ Περσῶν ἀρχῇ βασιλείαν
ἀρχαιοτάτην προσθήσετε, μηκυνόμενόν τε ἀπ̓
αὐτῆς ἕξετε τὸ τῆς ἡγεμονίας ἀξίωμα, μετεῖναι
δὲ τῆς Ῥωμαίων θαλάσσης ὑμῖν διὰ τῆς ἡμετέρας
ξυμβήσεται χώρας, ἐν ᾗ πλοῖά σοι, ὦ βασιλεῦ,
ναυπηγουμένῳ βατὸν οὐδενὶ πόνῳ τὸ ἐν Βυζαντίῳ
παλάτιον ἔσται. μεταξὺ γὰρ ἐναντίωμα οὐδέν
ἐστι. <milestone unit="section" n="28" />
προσθείη δ̓ ἄν τις ὡς καὶ ληίζεσθαι τοὺς
ὁμόρους βαρβάρους τὴν Ῥωμαίων γῆν ἀνὰ πᾶν
ἔτος ἐφ̓ ὑμῖν κείσεται. <milestone unit="section" n="29" />
ὄρεσι γὰρ τοῖς Καυκασίοις
ἐπιτείχισμα μέχρι τοῦδε γεγονέναι τὴν
Λαζῶν χώραν πάντως που καὶ ὑμεῖς ξυνεπίστασθε.
<milestone unit="section" n="30" />
ἡγουμένου τοίνυν τοῦ δικαίου, προσόντος
δὲ τοῦ ξυμφέροντος, τὸ μὴ οὐχὶ τοὺς λόγους
προσέσθαι οὐδεμιᾶς ἂν εὐβουλίας οἰόμεθα εἶναι.</q>
τοσαῦτα μὲν οἱ πρέσβεις εἶπον.
<milestone unit="section" n="31" />
Χοσρόης δὲ τοῖς λόγοις ἡσθεὶς ἀμύνειν τε
<pb id="v.1.p.396" />
Λαζοῖς ὡμολόγησε καὶ τῶν πρέσβεων ἐπυνθάνετο
εἴ οἱ στρατῷ μεγάλῳ ἐς γῆν τὴν Κολχίδα ἰέναι
δυνατὰ εἴη. <milestone unit="section" n="32" />
πολλῶν γὰρ ἀπαγγελλόντων ἔφασκεν
ἀκηκοέναι τὰ πρότερα δύσοδον ἐπιεικῶς
καὶ ἀνδρὶ εὐζώνῳ τὴν χώραν εἶναι, κρημνώδη
τε ὑπερφυῶς οὖσαν καὶ δένδροις συχνοῖς τε καὶ
ἀμφιλαφέσιν ἐπὶ μακρότατον συνεχομένην. <milestone unit="section" n="33" />
οἱ
δέ οἱ ἰσχυρίζοντο παντὶ τῷ Περσῶν στρατῷ τὴν
ἐκείνῃ ὁδὸν εὐπετῆ ἔσεσθαι, τέμνουσι μὲν τὰ
δένδρα, ἐς δὲ τῶν κρημνῶν τὰς δυσχωρίας αὐτὰ
ἐμβαλλομένοις. <milestone unit="section" n="34" />
καὶ αὐτοὶ ὡμολόγουν τῆς τε
ὁδοῦ ἡγεμόνες καὶ τοῦ ἔργου τούτου Πέρσαις
ἔσεσθαι πρόπονοι. <milestone unit="section" n="35" />
ταύτῃ ὁ Χοσρόης ἐπηρμένος
τῇ ὑποθήκῃ στρατιάν τε πολλὴν ἤγειρε καὶ τὰ
ἐς τὴν ἔφοδον ἐξηρτύετο, οὔτε τὸ βούλευμα ἐς
Πέρσας ἐξενεγκών, πλήν γε δὴ οἷς τὰ ἀπόρρητα
κοινολογεῖσθαι μόνοις εἰώθει, καὶ τοῖς πρέσβεσιν
ἐπαγγείλας ὅπως τὰ πρασσόμενα μηδενὶ φράσωσιν,
ἀλλ̓ ἐς Ἰβηρίαν τῷ λόγῳ ἐστέλλετο, ὡς
τὰ τῇδε καταστησόμενος πράγματα: ἔθνος γὰρ
Οὐννικὸν ἐνταῦθά πη ἐπισκῆψαι τῇ Περσῶν
ἀρχῇ ἐπεφήμιζεν.
</p></div2>

<div2 type="chapter" n="16" org="uniform" sample="complete"><p><milestone unit="section" n="1" />
Ἐν τούτῳ δὲ γενόμενος Βελισάριος ἐν Μεσοποταμίᾳ
πανταχόθεν τὸν στρατὸν ἤγειρε, καί
τινας ἐς τὰ Περσῶν ἤθη ἐπὶ κατασκοπῇ ἔπεμπεν.
<milestone unit="section" n="2" />
αὐτὸς δὲ τοῖς πολεμίοις ἐνταῦθα ὑπαντιάσαι
<pb id="v.1.p.398" />
βουλόμενος, ἤν τινα ἐσβολὴν ἐς Ῥωμαίων τὴν
γῆν αὖθις ποιήσωνται, διεῖπέ τε αὐτοῦ καὶ
διεκόσμει τοὺς στρατιώτας, γυμνούς τε καὶ
ἀνόπλους ἐπὶ πλεῖστον ὄντας, κατωρρωδηκότας
τὸ Περσῶν ὄνομα. <milestone unit="section" n="3" />
οἱ μὲν οὖν κατάσκοποι
ἐπανήκοντες οὐδεμίαν τῶν πολεμίων ἰσχυρίζοντο
ἐν τῷ παρόντι ἐσβολὴν ἔσεσθαι: πολέμου γὰρ
Οὐννικοῦ ἀσχολίαν Χοσρόῃ ἑτέρωθι εἶναι. <milestone unit="section" n="4" />
Βελισάριος
δὲ ταῦτα ἀκούσας παντὶ τῷ στρατῷ
αὐτίκα ἐσβάλλειν ἐς τῶν πολεμίων τὴν γῆν
ἤθελε. <milestone unit="section" n="5" />
καί οἱ Ἀρέθας τε ξὺν πολλῷ στρατῷ
Σαρακηνῶν ἦλθε καὶ βασιλεὺς γράμματα γράψας
ἐσβάλλειν κατὰ τάχος ἐς τὴν πολεμίων ἐπέστελλε
γῆν. <milestone unit="section" n="6" />
ξυγκαλέσας οὖν ἅπαντας τοὺς
ἄρχοντας ἐν Δάρας ἔλεξε τοιάδε <q direct="unspecified">Ἅπαντας
ὑμᾶς, ὦ ξυνάρχοντες, πολέμων πολλῶν ἐμπείρους
οἶδα, ξυνήγαγόν τε ἐν τῷ παρόντι, οὐχ
ὅπως ὑπομνήσας ἢ παραίνεσίν τινα ποιησάμενος
τὴν ὑμετέραν γνώμην ἐπὶ τοὺς πολεμίους ὁρμήσω
῾οὐ γὰρ λόγου δεῖσθαι ὑμᾶς τοῦ ἐς εὐτολμίαν
ἐνάγοντος οἶμαἰ, ἀλλ̓ ὅπως ξυμβουλήν τινα
ἔν γε ἡμῖν αὐτοῖς ποιησάμενοι ἑλώμεθα μᾶλλον
ἅπερ ἂν δοκῇ βέλτιστά τε καὶ ἄριστα τοῖς
βασιλέως πράγμασιν εἶναι. <milestone unit="section" n="7" />
πόλεμος γὰρ εὐβουλίᾳ
πάντων μάλιστα κατορθοῦσθαι φιλεῖ.
δεῖ δὲ τοὺς ἐς βουλὴν καθισταμένους αἰδοῦς τε
καὶ φόβου παντάπασιν ἐλευθέραν ποιεῖσθαι τὴν
γνώμην. <milestone unit="section" n="8" />
ὅ τε γὰρ φόβος, ἀεὶ τοὺς αὐτῷ περιπεπτωκότας
ἐκπλήσσων, οὐκ ἐᾷ τὴν διάνοιαν
ἑλέσθαι τὰ κρείσσω, ἥ τε αἰδὼς ἐπισκιάζουσα
τοῖς δόξασιν εἶναι ἀμείνοσιν ἐπὶ τὴν ἐναντίαν
<pb id="v.1.p.400" />
ἐκφέρει τὴν γνῶσιν. <milestone unit="section" n="9" />
εἴ τι τοίνυν ἢ βασιλεῖ τῷ
μεγάλῳ ἢ ἐμοὶ βεβουλεῦσθαι ὑπὲρ τῶν παρόντων
δοκεῖ, μηδὲν ὑμᾶς τοῦτο εἰσίτω. <milestone unit="section" n="10" />
ὁ μὲν γὰρ
μακράν που ἀπολελειμμένος τῶν πρασσομένων,
<milestone unit="section" n="11" />
οὐκ ἔχει τοῖς καιροῖς ἁρμόσαι τὰς πράξεις: ὥστε
φόβος οὐδεὶς ἀπ̓ ἐναντίας αὐτῷ ἰόντας τὰ ξυνοίσοντα
ἐργάζεσθαι τοῖς αὐτοῦ πράγμασιν. <milestone unit="section" n="12" />
ἐμὲ
δὲ ἄνθρωπόν τε ὄντα καὶ χρόνῳ μακρῷ ἐκ τῶν
ἑσπερίων ἐνταῦθα ἐλθόντα μὴ οὐχὶ διαλαθεῖν τι
τῶν δεόντων ἀδύνατον. <milestone unit="section" n="13" />
ὥστε οὐδὲν τὴν ἐμὴν
γνώμην αἰδεσθέντας ὑμᾶς προσήκει διαρρήδην
εἰπεῖν ὅσα ἂν ξυνοίσειν ἡμῖν τε αὐτοῖς καὶ
βασιλεῖ μέλλῃ. <milestone unit="section" n="14" />
τὸ μὲν οὖν ἐξ ἀρχῆς ἐνθάδε
ἥκομεν, ὦ ξυνάρχοντες, ὡς διακωλύσοντες τὸν
πολέμιον ἐσβολήν τινα ἐς τὴν ἡμετέραν ποιήσασθαι,
νῦν δέ, τῶν πραγμάτων ἡμῖν ἄμεινον ἢ
κατ̓ ἐλπίδας κεχωρηκότων, πάρεστι περὶ τῆς
ἐκείνου βουλεύεσθαι. <milestone unit="section" n="15" />
ἐφ̓ ᾧ δὴ ξυνειλεγμένους
ὑμᾶς δίκαιον, οἶμαι, οὐδὲν ὑποστειλαμένους εἰπεῖν
ἅπερ ἂν ἄριστά τε δοκῇ καὶ ξυμφορώτατα
ἑκάστῳ εἶναι.</q>
<milestone unit="section" n="16" />
Βελισάριος μὲν τοσαῦτα εἶπε. Πέτρος δὲ καὶ
Βούζης ἐξηγεῖσθαι τῷ στρατῷ οὐδὲν μελλήσοντα
ἐπὶ τὴν πολεμίαν ἐκέλευον. ὧν δὴ τῇ γνώμῃ
εἵποντο εὐθὺς ὁ ξύλλογος ἅπας. <milestone unit="section" n="17" />
Ῥεκίθαγγος
μέντοι καὶ Θεόκτιστος, οἱ τῶν ἐν Λιβάνῳ στρατιωτῶν
ἄρχοντες, ταὐτὰ μὲν τοῖς ἄλλοις ἀμφὶ τῇ
ἐσβολῇ βούλεσθαι καὶ αὐτοὶ ἔφασαν, δεδιέναι δὲ
<pb id="v.1.p.402" />
μὴ σφῶν ἐκλελοιπότων τά τε ἐπὶ Φοινίκης καὶ
Συρίας χωρία, κατ̓ ἐξουσίαν μὲν Ἀλαμούνδαρος
ταῦτα ληίζηται, βασιλεὺς δὲ σφᾶς δἰ ὀργῆς ἔχοι,
ἅτε οὐ φυλάξαντας ἀδῄωτον τὴν χώραν ἧς ἦρχον,
καὶ δἰ αὐτὸ συνεισβάλλειν τῷ ἄλλῳ στρατῷ
οὐδαμῆ ἤθελον. <milestone unit="section" n="18" />
Βελισάριος δὲ τὼ ἄνδρε τούτω
ὡς ἥκιστα ἀληθῆ οἴεσθαι ἔλεγε. τοῦ γὰρ
καιροῦ τροπὰς θερινὰς εἶναι. ταύτης δὲ τῆς
ὥρας δύο μάλιστα μῆνας ἀνάθημα τῷ σφετέρῳ
θεῷ Σαρακηνοὺς ἐς ἀεὶ φέροντας ἐν ταύτῃ ἐπιδρομῇ
τινι οὔποτε χρῆσθαι ἐς γῆν ἀλλοτρίαν.
<milestone unit="section" n="19" />
διὸ δὴ ἑξήκοντα ἡμερῶν ὁμολογήσας ξὺν τοῖς
ἑπομένοις ἄμφω ἀφήσειν, ἐκέλευε καὶ αὐτοὺς ξὺν
τῷ ἄλλῳ στρατῷ ἕπεσθαι. Βελισάριος μὲν οὖν
τὰ ἐς τὴν ἐσβολὴν σπουδῇ πολλῇ ἐξηρτύετο.
</p></div2>

<div2 type="chapter" n="17" org="uniform" sample="complete"><p><milestone unit="section" n="1" />
Χοσρόης δὲ καὶ ὁ Μήδων στρατός, ἐπειδὴ τὴν
Ἰβηρίαν ἀμείψαντες ἐν τοῖς τῆς Λαζικῆς ὁρίοις,
τῶν πρέσβεων σφίσιν ἡγουμένων, ἐγένοντο, τὰ
δένδρα οὐδενὸς ἀντιστατοῦντος ἐκτέμνοντες, ἅπερ
ἐνταῦθα συχνά τε καὶ δεινῶς ἀμφιλαφῆ τε καὶ
ὑψηλὰ ἐν χωρίοις κρημνώδεσιν ὄντα παντάπασιν
ἄβατον τῇ στρατιᾷ τὴν χώραν ἐποίει,
ταῦτά τε ἐς τὰς δυσχωρίας ἐρρίπτουν καὶ ὅλως
εὐπετῆ τὴν ὁδὸν ἀπειργάζοντο. <milestone unit="section" n="2" />
ἀφικομένοις τε
αὐτοῖς ἐς μέσην Κολχίδα ῾οὗ δὴ τά τε ἀμφὶ
Μήδειαν καὶ Ἰάσονα οἱ ποιηταὶ γεγενῆσθαι
μυθολογοῦσιν̓ ἐλθὼν Γουβάζης, ὁ Λαζῶν βασιλεύς,
<pb id="v.1.p.404" />
προσεκύνησεν ἅτε δεσπότην Χοσρόην τὸν
Καβάδου, αὑτόν τέ οἱ ξὺν τοῖς βασιλείοις καὶ
Λαζικὴν ἐνδιδοὺς ἅπασαν.
<milestone unit="section" n="3" />
Ἔστι δὲ Πέτρα πόλις ἐπιθαλασσία ἐν Κόλχοις,
πρὸς τῷ Εὐξείνῳ καλουμένῳ πόντῳ, ἣν δὴ
φαῦλόν τι χωρίον τὰ πρότερα οὖσαν Ἰουστινιανὸς
βασιλεὺς τῷ τε περιβόλῳ καὶ τῇ ἄλλῃ
κατασκευῇ ἐχυράν τε καὶ ἄλλως ἐπιφανῆ κατεστήσατο.
<milestone unit="section" n="4" />
ἐνταῦθα τὸ Ῥωμαίων στράτευμα εἶναι
ξὺν τῷ Ἰωάννῃ μαθὼν ὁ Χοσρόης στρατιάν τε
καὶ στρατηγὸν Ἀνιαβέδην ὡς αὐτοβοεὶ ἐξελοῦντας
ἐπ̓ αὐτοὺς ἔπεμψε. <milestone unit="section" n="5" />
γνοὺς δὲ Ἰωάννης
τὴν ἔφοδον οὔτε τοῦ περιβόλου τινὰ ἔξω γενέσθαι
οὔτε ἀπὸ τῶν ἐπάλξεων φανῆναι τοῖς πολεμίοις
ἐκέλευσεν, ἀλλὰ πᾶν ἐξοπλίσας τὸ στράτευμα
πλησίον που τῶν πυλῶν ἔστησεν, ἐπιστείλας
σιγῇ ἔχεσθαι, μήτε ἦχον μήτε φωνὴν ἀφιέντας
τινά. <milestone unit="section" n="6" />
οἱ γοῦν Πέρσαι ἄγχιστά που τοῦ περιβόλου
γενόμενοι, ἐπεὶ οὐδὲν σφίσι πολέμιον οὔτε
καθεωρᾶτο οὔτ̓ ἠκούετο, ἔρημον ἀνδρῶν εἶναι τὴν
πόλιν, Ῥωμαίων αὐτὴν ἐκλελοιπότων, ἐνόμιζον.
<milestone unit="section" n="7" />
διὸ δὴ ἔτι μᾶλλον ἀμφὶ τὸν περίβολον ἦλθον,
ὡς κλίμακας εὐθύς, ἅτε οὐδενὸς ἀμυνομένου,
<milestone unit="section" n="8" />
ἐπιθήσοντες. πολέμιόν τε οὐδὲν οὔτε ὁρῶντες
οὔτε ἀκούοντες, πέμψαντες παρὰ Χοσροην τὰ
παρόντα σφίσιν ἐδήλουν. <milestone unit="section" n="9" />
καὶ ὃς τὸ μὲν πλεῖστον
τοῦ στρατοῦ πέμψας πανταχόθεν ἀποπειρᾶσθαι
τοῦ περιβόλου ἐκέλευε, κριῷ τε τῇ μηχανῇ ἀμφὶ
τᾶς πύλας χρῆσθαι τῶν τινι ἀρχόντων ἐπέστελλεν,
ἐν δὲ τῷ λόφῳ καθήμενος ὃς δὴ τῇ
<pb id="v.1.p.406" />
πολει ὡς ἀγχοτάτω ἐπίκειται, θεατὴς τῶν πρασσομένων
ἐγίνετο. <milestone unit="section" n="10" />
αὐτίκα δὲ Ῥωμαῖοι τάς τε
πύλας ἀνέκλινον ἐκ τοῦ αἰφνιδίου καὶ ἀπροσδόκητοι
ἐπιπεσόντες πλείστους τῶν πολεμίων διέφθειραν,
καὶ μάλιστα τοὺς ἀμφὶ τὸν κριὸν τεταγμένους:
οἱ δὲ λοιποὶ μόλις ξὺν τῷ στρατηγῷ
διαφυγόντες ἐσώθησαν. <milestone unit="section" n="11" />
θυμῷ τε ὁ Χοσρόης
ἐχόμενος Ἀνιαβέδην ἀνεσκολόπισεν, ἅτε καταστρατηγηθέντα
πρὸς τοῦ Ἰωάννου, καπήλου τε
καὶ ἀπολέμου τὸ παράπαν ἀνδρός. <milestone unit="section" n="12" />
τινὲς δὲ οὐκ
Ἀνιαβέδην, ἀλλὰ τὸν ἄρχοντα ὃς δὴ ἐφειστήκει
τοῖς τὸν κριὸν ἐνεργοῦσιν, ἀνασκολοπισθῆναί
φασιν. <milestone unit="section" n="13" />
αὐτὸς δὲ ἄρας παντὶ τῷ στρατῷ ἄγχιστά
τε τοῦ Πέτρας περιβόλου ἀφίκετο καὶ στρατοπεδευσάμενος
ἐς πολιορκίαν καθίστατο. <milestone unit="section" n="14" />
τῇ δὲ
ὑστεραίᾳ κύκλῳ περιιὼν τὸν περίβολον, ἐπεὶ οὐ
λίαν ἀξιόμαχον αὐτὸν ὑπώπτευσεν εἶναι, τειχομαχεῖν
ἔγνω. τό τε στράτευμα ὅλον ἐνταῦθα
ἐπαγαγὼν ἔργου εἴχετο, καὶ τοξεύειν ἅπαντας ἐπὶ
τὰς ἐπάλξεις ἐκέλευε. <milestone unit="section" n="15" />
Ῥωμαῖοι δὲ ἀμυνόμενοι
ταῖς τε μηχαναῖς καὶ πᾶσιν ἐχρῶντο τοξεύμασι.
τὰ μὲν οὖν πρῶτα Πέρσαι, καίπερ συχνὰ κομιδῆ
βάλλοντες, ὀλίγα τε Ῥωμαίους ἐλύπουν καὶ
πολλὰ πρὸς ἐκείνων, ἅτε ἀφ̓ ὑψηλοῦ βαλλόμενοι,
<milestone unit="section" n="16" />
κακὰ ἔπασχον. ἔπειτα δέ ῾καὶ γὰρ ἔδει Πέτραν
Χοσρόῃ ἁλῶναἰ βληθεὶς Ἰωάννης τύχῃ τινὶ ἐς
τὸν τράχηλον θνήσκει, καὶ ἀπ̓ αὐτοῦ οἱ ἄλλοι
Ῥωμαῖοι ἐς ὀλιγωρίαν ἁπάντων κατέστησαν.
<milestone unit="section" n="17" />
τότε μὲν οὖν οἱ βάρβαροι ἐς τὸ στρατόπεδον
ἀνεχώρησαν: ἤδη γὰρ καὶ ξυνεσκόταζε: τῇ δὲ
ὑστεραίᾳ διώρυχα ἐπὶ τὸν περίβολον ἐπενόουν
τρόπῳ τοιῷδε.
<pb id="v.1.p.408" />
<milestone unit="section" n="18" />
Πέτρα ἡ πόλις πὴ μὲν ἐκ θαλάσσης ἀπρόσοδός
ἐστι, πὴ δὲ ἐκ πετρῶν ἀποτόμων, αἳ ταύτῃ
πανταχόθεν ἀνέχουσιν: ἀφ̓ οὗ δὴ καὶ τὴν προσηγορίαν
ἔλαχε ταύτην. <milestone unit="section" n="19" />
μίαν δὲ εἴσοδον ἐν τῷ
ὁμαλεῖ ἔχει, καὶ ταύτην οὐ λίαν εὐρεῖαν: κρημνοὶ
γὰρ αὐτῆς ἐφ̓ ἑκάτερα ἐξαίσιοι ἀποκρέμανται.
<milestone unit="section" n="20" />
ἐνταῦθα προορώμενοι τὰ πρότερα οἱ τὴν πόλιν
δειμάμενοι μὴ σφίσι τὸ ἐκείνῃ τοῦ περιβόλου
μέρος ἐπίμαχον εἴη, τείχη μακρὰ παρὰ τὸν κρημνὸν
ἑκάτερον τῆς εἰσόδου ἐπὶ πλεῖστον πεποίηνται.
<milestone unit="section" n="21" />
τούτων τε τῶν τειχῶν ἑκατέρωθι πύργους
ἐτεκτήναντο δύο, οὐχ ᾗπερ εἰώθει, ἀλλὰ τρόπῳ
ἑτέρῳ. <milestone unit="section" n="22" />
κενὸν γὰρ τὸ ἐν μέσῳ τῆς οἰκοδομίας
χωρίον οὐδαμῆ εἴασαν, ἀλλ̓ ὅλους ἐκ γῆς ἄχρι
ἐς ὕψος μέγα τοὺς πύργους λίθοις παμμεγέθεσιν
ἀλλήλων ἐχομένοις εἰργάσαντο, ὅπως δὴ κριῷ ἢ
μηχανῇ ἄλλῃ ὡς ἥκιστα κατασείοιντο. τὰ μὲν
οὖν Πέτρας τοῦ περιβόλου ταύτῃ πη ἔχει.
<milestone unit="section" n="23" />
Πέρσαι δὲ λάθρα ἐς τὴν γῆν κατώρυχα ποιησάμενοι
ἔνερθεν θατέρου τῶν πύργων ἐγένοντο,
τῶν τε λίθων ἐνθένδε πολλοὺς ἐκφοροῦντες, ξύλα
ἐς τὴν ἐκείνων ἐτίθεντο χώραν, ἅπερ ὀλίγῳ
ὕστερον ἔκαυσαν. <milestone unit="section" n="24" />
ἥ τε φλὸξ κατὰ βραχὺ αἰρομένη,
διέθρυψε μὲν τὴν τῶν λίθων ἰσχύν, ὅλον δὲ
τὸν πύργον κατασείσασα ἐκ τοῦ αἰφνιδίου ἐς
τὸ ἔδαφος καθεῖλεν αὐτίκα. <milestone unit="section" n="25" />
Ῥωμαῖοι δὲ οἳ ἐν τῷ
πύργῳ ἦσαν τοσοῦτον τῶν ποιουμένων ᾔσθοντο
πρότερον, ὅσον αὐτῷ μὴ ξυμπεσεῖν ἐς τὸ ἔδαφος,
ἀλλὰ φυγόντες ἐντὸς τοῦ τῆς πόλεως περιβόλου
γενέσθαι. <milestone unit="section" n="26" />
παρῆν τε ἤδη τοῖς πολεμίοις ἐν τῷ
ὁμαλεῖ τειχομαχοῦσι πόνῳ <del status="unremarkable">ἐν</del> οὐδενὶ τὴν πόλιν
<pb id="v.1.p.410" />
κατὰ κράτος ἑλεῖν. <milestone unit="section" n="27" />
διὸ δὴ κατωρρωδηκότες
Ῥωμαῖοι τοῖς βαρβάροις ἐς λόγους ἦλθον, καὶ τὰ
πιστὰ ὑπέρ τε τῶν σωμάτων καὶ τῶν χρημάτων
πρὸς Χοσρόου λαβόντες, σφᾶς τε αὐτοὺς καὶ τὴν
πόλιν ὁμολογίᾳ παρέδοσαν. οὕτω μὲν Πέτραν
Χοσρόης εἷλε. <milestone unit="section" n="28" />
καὶ τὰ μὲν Ἰωάννου χρήματα
λίαν ἁδρὰ εὑρὼν αὐτὸς ἔλαβε, τῶν δὲ ἄλλων
οὐδενὸς οὔτε αὐτὸς οὔτε τις τῶν Περσῶν ἥψατο,
ἀλλὰ Ῥωμαῖοι τὰ σφέτερα αὐτῶν ἔχοντες τῷ
Μήδων στρατῷ ἀνεμίγνυντο.
</p></div2>

<div2 type="chapter" n="18" org="uniform" sample="complete"><p><milestone unit="section" n="1" />
Ἐν τούτῳ δὲ Βελισάριός τε καὶ ὁ Ῥωμαίων
στρατός, οὐδέν τι πεπυσμένοι ὧν ταύτῃ ἐπράσσετο,
κόσμῳ πολλῷ ἐκ Δάρας πόλεως ἐπὶ
Νίσιβιν ᾔεισαν. <milestone unit="section" n="2" />
ἐπειδὴ δὲ τῆς ὁδοῦ κατὰ μέσον
ἐγένοντο, Βελισάριος μὲν ἐν δεξιᾷ τὸ στράτευμα
ἦγεν, οὗ δὴ πηγαί τε ὑδάτων διαρκεῖς ἦσαν καὶ
πεδίον ἅπασιν ἐνστρατοπεδεύσασθαι ἱκανῶς ἔχον.
<milestone unit="section" n="3" />
ἐνταῦθά τε στρατόπεδον ἐκέλευε ποιεῖσθαι ὅσον
ἀπὸ σταδίων δύο καὶ τεσσαράκοντα Νισίβιδος
πόλεως. <milestone unit="section" n="4" />
οἱ δὲ ἄλλοι ξύμπαντες ἐν θαύματι
μεγάλῳ ἐποιοῦντο, ὅτι δὴ οὐκ ἄγχιστά πη ἐθέλοι
τοῦ περιβόλου στρατοπεδεύεσθαι, τινὲς δὲ ὡς
ἥκιστά οἱ ἕπεσθαι ἤθελον. <milestone unit="section" n="5" />
διὸ δὴ Βελισάριος
τῶν ἀρχόντων τοῖς ἀμφ̓ αὐτὸν οὖσιν ἔλεξεν ὧδε
<q direct="unspecified">Ἐμοὶ μὲν οὐκ ἦν βουλομένῳ ἐς ἅπαντας ὅσα
γινώσκω ἐξενεγκεῖν. λόγος γὰρ ἐν στρατοπέδῳ
περιφερόμενος οὐκ οἶδε τηρεῖν τὰ ἀπόρρητα, ἐπεὶ
κατὰ βραχὺ προϊὼν μέχρι καὶ ἐς τοὺς πολεμίους
<pb id="v.1.p.412" />
ἐκφέρεται. <milestone unit="section" n="6" />
ὁρῶν δὲ τούς τε πολλοὺς ὑμῶν ἀταξίᾳ
πολλῇ εἴκοντας καὶ αὐτὸν ἕκαστον αὐτοκράτορα
τοῦ πολέμου ἐθέλοντα εἶναι, λέξω τανῦν ἐν ὑμῖν
ὅσα χρῆν σιωπᾶν, ἐκεῖνο μέντοι πρότερον ὑπειπών,
ὡς πολλῶν ἐν στρατιᾷ γνώμῃ αὐτονόμῳ
χρωμένων γενέσθαι τι τῶν δεόντων ἀδύνατον.
<milestone unit="section" n="7" />
οἶμαι τοίνυν Χοσρόην ἐφ̓ ἑτέρους ἰόντα βαρβάρους
ὡς ἥκιστα φυλακῆς τινος αὐτάρκους
χωρὶς τὴν οἰκείαν ἀπολιπεῖν γῆν, ἄλλως τε καὶ
τήνδε τὴν πόλιν, ἣ πρώτη τε τυγχάνει οὖσα καὶ
πάσης τῆς ἐκείνου γῆς προβεβλημένη. <milestone unit="section" n="8" />
ἐν ᾗ
στρατιώτας εὖ οἶδα ὅτι τοσούτους τε τὸ πλῆθος
καὶ τοιούτους τὴν ἀρετὴν κατεστήσατο ὥστε
ἱκανοὺς εἶναι ταῖς παῤ ἡμῶν ἐφόδοις ἐμποδὼν
στήσεσθαι. καὶ τὸ παράδειγμα ἐγγύθεν ὑμῖν.
<milestone unit="section" n="9" />
Ναβέδην γὰρ στρατηγὸν τούτοις ἐπέστησεν, ὃς
δὴ μετά γε τὸν Χοσρόην αὐτὸν δόξῃ τε καὶ τῷ
ἄλλῳ ἀξιώματι πρῶτος ἐν Πέρσαις εἶναι δοκεῖ.
<milestone unit="section" n="10" />
ὃν ἔγωγε οἶμαι καὶ ἀποπειράσεσθαι τῆς ἡμετέρας
δυνάμεως καὶ τὴν πάροδον ἡμῖν οὐδενὶ ἄλλῳ
τρόπῳ ἢ μάχῃ τινὶ πρὸς ἡμῶν ἡσσηθέντα ἐνδώσειν.
<milestone unit="section" n="11" />
εἰ μὲν οὖν ἄγχιστά που τῆς πόλεως ἡ
ξυμβολὴ εἴη, οὐκ ἐκ τοῦ ἀντιπάλου ἡμῖν τε καὶ
Πέρσαις ὁ ἀγὼν ἔσται. <milestone unit="section" n="12" />
αὐτοὶ γὰρ ἐκ τοῦ ἐχυροῦ
ἐπεξιόντες εὐημερήσαντές τε, ἂν οὕτω τύχῃ, ἐπὶ
πλεῖστον θαρρήσουσιν ἐπιθήσεσθαι, καὶ ἡσσηθέντες
εὐπετῶς διαφεύξονται τὴν ἡμετέραν ἐπίθεσιν.
<milestone unit="section" n="13" />
δἰ ὀλίγου γὰρ ἡμῖν ἡ δίωξις ἔσται καὶ τῇ πόλει
ἐνθένδε οὐδὲν γενήσεται βλάβος, ἣν τοῖς τειχομαχοῦσιν
ἀνάλωτον οὖσαν στρατιωτῶν αὐτῆς
ἀμυνομένων ὁρᾶτε δήπου. <milestone unit="section" n="14" />
ἢν δέ γε τῶν πολεμίων
<pb id="v.1.p.414" />
ἐνταῦθα ἡμῖν ἐς χεῖρας ἰόντων κρατήσωμεν, τὴν
πόλιν ἐξελεῖν πολλήν τινα, ὦ ξυνάρχοντες, ἐλπίδα
ἔχω. <milestone unit="section" n="15" />
φεύγουσι γὰρ τοῖς ἐναντίοις πολύν τινα
δρόμον ἢ ἀναμιχθέντες εἴσω πυλῶν, ὡς τὸ εἰκός,
ξυνεισπεσούμεθα, ἢ προτερήσαντες αὐτοὺς μὲν
ἐφ̓ ἑτέρας τινὸς ἀναγκάσομεν τετράφθαι τε καὶ
διαφυγεῖν χώρας, ἡμῖν δὲ αὐτοῖς Νίσιβιν τῶν
ἀμυνομένων χωρὶς εὐάλωτον καταστήσομεν.</q>
<milestone unit="section" n="16" />
Ταῦτα Βελισαρίου εἰπόντος οἱ μὲν ἄλλοι πάντες
ἐπείθοντό τε καὶ ξὺν αὐτῷ στρατοπεδευσάμενοι
ἔμενον. Πέτρος δὲ Ἰωάννην ἑταιρισάμενος,
ὃς τῶν ἐν Μεσοποταμίᾳ καταλόγων
ἄρχων μοῖραν οὐ φαύλην τινὰ τοῦ στρατοῦ εἶχεν,
οὐκ ἄποθεν τοῦ περιβόλου, ἀλλ̓ ὅσον ἀπὸ
σταδίων δέκα ἐλθὼν ἡσυχῆ ἔμενε. <milestone unit="section" n="17" />
Βελισάριος
δὲ τούς τε ξὺν αὑτῷ ὡς εἰς παράταξιν ἔστησε καὶ
τοῖς ἀμφὶ τὸν Πέτρον ἐπέστελλεν ὡς ἐπὶ ξυμβολῇ
παρατάσσεσθαι μέχρι αὐτὸς σημήνῃ, εὖ τε εἰδέναι
ὡς οἱ βάρβαροι περὶ μεσημβρίαν ἐπιθήσονται
σφίσιν, ἐκεῖνο δηλονότι ἐν νῷ ἔχοντες, ὅτι δὴ
αὐτοὶ μὲν τροφῆς ἐς δείλην ὀψίαν μεταλαγχάνειν
εἰώθασι, Ῥωμαῖοι δὲ ἀμφὶ μεσημβρίαν. <milestone unit="section" n="18" />
Βελισάριος
μὲν ταῦτα παρῄνει: οἱ δὲ ξὺν τῷ Πέτρῳ ἐν
οὐδενὶ τὰς ἐντολὰς ποιησάμενοι ἀμφί τε ἡμέραν
μέσην τῷ ἡλίῳ ἀχθόμενοι ῾ἔστι γὰρ τὸ χωρίον
ἐπιεικῶς αὐχμῶδες᾿ τά τε ὅπλα κατέθεντο καὶ
τῶν πολεμίων ἀφροντιστήσαντες σικύους ἐνταῦθά
πη φυομένους κόσμῳ οὐδενὶ περιιόντες
κατήσθιον. <milestone unit="section" n="19" />
ὅπερ κατιδὼν ὁ Ναβέδης δρόμῳ
πολλῷ ἐπῆγεν ἐπ̓ αὐτοὺς τὸ Περσῶν στράτευμα.
<pb id="v.1.p.416" />
<milestone unit="section" n="20" />
Ῥωμαῖοι δὲ ῾οὐ γὰρ ἔλαθον αὐτοὺς ἐκ τοῦ περιβόλου
ἐξιόντες οἱ βάρβαροι, ἐπεὶ καθεωρῶντο
λαμπρῶς ἅτε ἐν πεδίῳ ὑπτίῳ ἰόντες᾿ παρά τε
Βελισάριον ἔπεμπον, ἀμύνειν σφίσι παρακαλοῦντες,
καὶ αὐτοὶ τὰ μὲν ὅπλα ἀνελόμενοι,
<milestone unit="section" n="21" />
ἀκοσμίᾳ δὲ καὶ θορύβῳ ἐχόμενοι ὑπηντίαζον. οἱ
δὲ ἀμφὶ Βελισάριον, οὔπω παρὰ σφᾶς τοῦ
ἀγγέλου ἀφικομένου γνόντες διὰ τοῦ κονιορτοῦ
τὴν Περσῶν ἔφοδον, ἐβοήθουν δρόμῳ. <milestone unit="section" n="22" />
ἐπελθόντες
τε Πέρσαι Ῥωμαίους οὐχ ὑποστάντας τὴν ἔφοδον
πόνῳ οὐδενὶ ἐς φυγὴν ἔτρεψαν, ἐπισπόμενοι δὲ
πεντήκοντά τε διέφθειραν καὶ τὸ τοῦ Πέτρου
σημεῖον ἁρπάσαντες ἔσχον. <milestone unit="section" n="23" />
ἅπαντάς τε ἂν ἐν
ταύτῃ δὴ τῇ διώξει ἔκτειναν ἐς οὐδεμίαν ἀλκὴν
ὁρῶντας, εἰ μὴ Βελισάριός τε καὶ ὁ ξὺν αὐτῷ
στρατὸς καταλαβὼν διεκώλυσε. <milestone unit="section" n="24" />
πρώτους γὰρ
ἁπάντων ξὺν δόρασι μακροῖς τε καὶ συχνοῖς
Γότθους ἐπιόντας Πέρσαι οὐχ ὑπομείναντες ἐς
φυγὴν ὥρμηντο. <milestone unit="section" n="25" />
ἐπισπόμενοί τε Ῥωμαῖοι ξὺν
Γότθοις πεντήκοντα καὶ ἑκατὸν ἔκτειναν. δἰ
ὀλίγου γὰρ τῆς διώξεως γενομένης οἱ λοιποὶ κατὰ
τάχος ἐντὸς τοῦ περιβόλου ἐγένοντο. <milestone unit="section" n="26" />
τότε μὲν
οὖν Ῥωμαῖοι ξύμπαντες ἐς τὸ Βελισαρίου στρατόπεδον
ἀπεχώρησαν, οἱ δὲ Πέρσαι τῇ ἐπιγινομένῃ
ἡμέρᾳ ἐν πύργῳ τινὶ ἔστησαν ἀντὶ τροπαίου τὸ
Πέτρου σημεῖον, ἀλλᾶντάς τε αὐτοῦ ἀποκρεμάσαντες
τοῖς πολεμίοις ξὺν γέλωτι ἐπετώθαζον,
ἐπεξιέναι μέντοι οὐκέτι ἐτόλμων, ἀλλὰ τὴν πόλιν
ἐν τῷ ἀσφαλεῖ διεφύλασσον.
<pb id="v.1.p.418" />
</p></div2>

<div2 type="chapter" n="19" org="uniform" sample="complete"><p><milestone unit="section" n="1" />
Βελισάριός τε Νίσιβιν ὁρῶν ἐχυρὰν ὑπερφυῶς
οὖσαν, ἐλπίδα αὐτῆς οὐδεμίαν ἔχων ἁλώσεως
πέρι, πρόσω ἰέναι ἠπείγετο ὅπως τι ἐξ ἐπιδρομῆς
τοῖς πολεμίοις λυμήνηται. <milestone unit="section" n="2" />
ἄρας τοίνυν παντὶ τῷ
στρατῷ ἐπίπροσθεν ᾔει. ἀνύσαντές τε ἡμέρας
ὁδὸν φρουρίῳ ἐνέτυχον ὃ Σισαυράνων καλοῦσι
Πέρσαι. <milestone unit="section" n="3" />
ἐνταῦθα πλῆθός τε οἰκητόρων ἦν καὶ
ἱππεῖς ὀκτακόσιοι Περσῶν ἄριστοι φυλακὴν εἶχον,
οἷς ἀνὴρ δόκιμος, Βλησχάμης ὄνομα, ἐφειστήκει.
<milestone unit="section" n="4" />
Ῥωμαῖοι δὲ ἄγχιστά πη τοῦ φρουρίου στρατοπεδευσάμενοι
ἐς πολιορκίαν καθίσταντο, προσβολήν
τε τῷ περιβόλῳ ποιησάμενοι ἀπεκρούσθησαν,
<milestone unit="section" n="5" />
πολλοὺς τῇ μάχῃ ἀποβαλόντες. τό τε
γὰρ τεῖχος ἐς ἄγαν ἐχυρὸν ἐτύγχανεν ὂν καὶ οἱ
βάρβαροι καρτερώτατα ἐνθένδε τοὺς ἐπιόντας
ἠμύνοντο. διὸ δὴ τοὺς ἄρχοντας ἅπαντας ξυγκαλέσας
<milestone unit="section" n="6" />
Βελισάριος ἔλεξε τοιάδε <q direct="unspecified">Ἐμπειρία πολέμων
πολλῶν, ἄνδρες ἄρχοντες, δέδωκεν ἡμῖν ἐν
τοῖς τῶν πραγμάτων ἀπόροις προορᾶν τε τὰ
ξυμβησόμενα καὶ δυνατοῖς εἶναι πρὸ τῶν δεινῶν
ἑλέσθαι τὰ κρείσσω. <milestone unit="section" n="7" />
ἐπίστασθε τοίνυν πηλίκον
ἐστὶ κακὸν στράτευμα ἐς γῆν πολεμίαν, πολλῶν
μὲν ὀχυρωμάτων, πολλῶν δὲ μαχίμων
ἐν τούτοις ἀνδρῶν ὄπισθεν ἀπολελειμμένων,
<milestone unit="section" n="8" />
πορεύεσθαι. ὅπερ καὶ ἡμῖν ἔν γε τῷ παρόντι
τετύχηκεν. ἐπίπροσθεν γὰρ ἰοῦσιν ἡμῖν
ἐνθένδε τε καὶ ἐκ Νισίβιδος πόλεως ἑπόμενοι
λάθρα τῶν πολεμίων τινὲς ἐν χωρίοις, ὡς τὸ
<pb id="v.1.p.420" />
εἰκός, κακουργήσουσιν ἐπιτηδείως αὐτοῖς πρὸς
ἐνέδραν ἢ καὶ ἄλλην τινὰ ἐπιβουλὴν ἔχουσιν. <milestone unit="section" n="9" />
ἢν
δέ πη καὶ ἄλλος ἀπαντήσῃ στρατὸς εἴς τε μάχην
καθιστῶνται, πρὸς ἑκατέρους μὲν ἡμῖν ἀνάγκη
τετάξεσθαι, πάθοιμεν δ̓ ἂν οὕτω πρὸς αὐτῶν τὰ
ἀνήκεστα: ἐῶ γὰρ λέγειν ὡς καὶ πταίσαντες ἐν τῇ
ξυμβολῇ, ἂν οὕτω τύχοι, ἐπάνοδον ἐς Ῥωμαίων
τὴν γῆν οὐδεμιᾷ μηχανῇ τὸ λοιπὸν ἕξομεν. <milestone unit="section" n="10" />
μὴ
τοίνυν ἀλογίστῳ σπουδῇ χρώμενοι <del status="unremarkable">ἐφ̓</del> ἡμᾶς
αὐτοὺς ἐσκυλευκότες φαινώμεθα, μηδὲ τῷ φιλονείκῳ
τὰ Ῥωμαίων πράγματα βλάψωμεν. τόλμα
μὲν γὰρ ἀμαθὴς ἐς ὄλεθρον φέρει, μέλλησις δὲ
σώφρων ἐς τὸ σώζειν ἀεὶ τοὺς αὐτῇ χρωμένους
ἱκανῶς πέφυκεν. <milestone unit="section" n="11" />
ἡμεῖς μὲν οὖν ἐνταῦθα ἐγκαθεζόμενοι
ἐξελεῖν πειρώμεθα τὸ φρούριον τόδε,
Ἀρέθας δὲ ξὺν τοῖς ἑπομένοις ἐς τὰ ἐπὶ Ἀσσυρίας
χωρία στελλέσθω. <milestone unit="section" n="12" />
Σαρακηνοὶ γὰρ τειχομαχεῖν
μέν εἰσιν ἀδύνατοι φύσει, ἐς δὲ τὸ ληίζεσθαι
πάντων μάλιστα δεξιοί. <milestone unit="section" n="13" />
συνεισβαλοῦσι δὲ αὐτοῖς
καὶ στρατιῶται τῶν μαχίμων τινές, ὅπως αὐτοί
τε, μηδενὸς μὲν ἐναντιώματος σφίσι φανέντος, τὰ
ἀνήκεστα τοὺς προσπεσόντας ἐργάσωνται, ἢν δέ
τι ἀπαντήσῃ πολέμιον, εὐπετῶς ἀναχωροῦντες εἰς
ἡμᾶς σώζοιντο. <milestone unit="section" n="14" />
καὶ ἡμεῖς ἐξελόντες, ἢν θεὸς
θέλῃ, τὸ φρούριον, οὕτω δὴ παντὶ τῷ στρατῷ
Τίγρην ποταμὸν διαβαίνωμεν, οὐ δεδιότες μὲν
τοὺς ὄπισθεν κακουργήσοντας, εὖ δὲ εἰδότες ὅπη
ποτὲ τοῖς Ἀσσυρίοις τὰ πράγματα ἔχει.</q>
<milestone unit="section" n="15" />
Ταῦτα εἰπὼν Βελισάριος εὖ τε λέγειν ἅπασιν
ἔδοξε καὶ τὸ βούλευμα εὐθὺς ἐπετέλει. Ἀρέθαν
τε ξὺν τοῖς ἑπομένοις ἐπὶ Ἀσσυρίας ἐκέλευεν
<pb id="v.1.p.422" />
ἰέναι καὶ αὐτοῖς στρατιώτας διακοσίους τε καὶ
χιλίους ξυνέπεμψεν, ὧν δὴ οἱ πλεῖστοι τῶν
ὑπασπιστῶν τῶν αὐτοῦ ἦσαν, δορυφόρους αὐτοῖς
ἐπιστήσας δύο, Τραϊανόν τε καὶ Ἰωάννην τὸν
Φαγᾶν καλούμενον, ἄμφω ἀγαθοὺς τὰ πολέμια.
<milestone unit="section" n="16" />
καὶ αὐτοῖς μὲν Ἀρέθᾳ πειθομένοις ἅπαντα πράσσειν
ἐπέστελλεν, Ἀρέθαν δὲ ἅπαντα ἐκέλευε τὰ
ἐν ποσὶ ληισάμενον οὕτω τε ἐς τὸ στρατόπεδον
ἐπανήκοντα ἀπαγγέλλειν σφίσιν ὁποῖά ποτε
δυνάμεως πέρι τοῖς Ἀσσυρίοις τὰ πράγματα εἴη.
<milestone unit="section" n="17" />
οἱ μὲν οὖν ἀμφὶ τὸν Ἀρέθαν Τίγρην ποταμὸν
διαβάντες ἐν Ἀσσυρίοις ἐγένοντο. <milestone unit="section" n="18" />
οὗ δὴ χώραν
τε ἀγαθὴν εὑρόντες καὶ μακροῦ χρόνου ἀδῄωτον,
ταύτην τε ἀφύλακτον οὖσαν, ἐξ ἐπιδρομῆς πολλὰ
ληισάμενοι τῶν ἐκείνῃ χωρίων χρήματα μεγάλα
περιεβάλλοντο. <milestone unit="section" n="19" />
τότε δὲ Βελισάριος τῶν τινας
Περσῶν ξυλλαβών, ἐνδεῖν τοῖς ἐν τῷ φρουρίῳ
τὰ ἐπιτήδεια παντελῶς ἔμαθεν. <milestone unit="section" n="20" />
οὐ γάρ, ὥσπερ
ἐν Δάρας τε καὶ Νισίβιδι πόλει, ἐν δημοσίῳ τὰς
ἐπετείους τροφὰς ἀποτίθεσθαι νενομίκασιν, ἀλλὰ
πολεμίων στρατοῦ ἀπροσδοκήτου σφίσιν ἐπιπεσόντος
ἐσκομισάμενοί τι τῶν ἀναγκαίων οὐκ
ἔφθησαν. <milestone unit="section" n="21" />
ἄφνω δὲ πολλῶν ἐς τὸ φρούριον
καταφυγόντων, τῶν ἐπιτηδείων τῇ ἀπορίᾳ, ὡς
τὸ εἰκός, ἐπιέζοντο. <milestone unit="section" n="22" />
ἃ δὴ Βελισάριος γνοὺς
Γεώργιον ἔπεμψεν, ἄνδρα ξυνετώτατόν τε καὶ
τῶν ἀπορρήτων αὐτῷ κοινωνοῦντα, ἀποπειρασόμενον
τῶν <del status="unremarkable">ἐν</del> ταύτῃ ἀνθρώπων, εἴ πως
ὁμολογίᾳ τινὶ δύναιτο τὸ χωρίον ἑλεῖν. <milestone unit="section" n="23" />
Γεώργιος
δὲ παραίνεσίν τε ποιησάμενος καὶ πολλὰ ἐς
<pb id="v.1.p.424" />
αὐτοὺς ἐπαγωγὰ εἰπών, ἔπεισε τὰ πιστὰ λαβόντας
ἀμφὶ τῇ σωτηρίᾳ σφᾶς τε αὐτοὺς καὶ
τὸ φρούριον ἐνδοῦναι Ῥωμαίοις. <milestone unit="section" n="24" />
οὕτω Βελισάριος
τὸ Σισαυράνων ἑλὼν τοὺς μὲν οἰκήτορας
ἅπαντας, Χριστιανούς τε καὶ Ῥωμαίους τὸ ἀνέκαθεν
ὄντας, ἀθῴους ἀφῆκε, τοὺς δὲ Πέρσας
ξὺν τῷ Βλησχάμῃ ἐς Βυζάντιον ἔπεμψε, καὶ
τὸν τοῦ φρουρίου περίβολον ἐς ἔδαφος καθεῖλε.
<milestone unit="section" n="25" />
βασιλεύς τε οὐ πολλῷ ὕστερον τούτους τε τοὺς
Πέρσας καὶ τὸν Βλησχάμην ἐς Ἰταλίαν Γότθοις
πολεμήσοντας ἔπεμψε. τὰ μὲν οὖν ἀμφὶ τῷ
Σισαυράνων φρουρίῳ ταύτῃ ἐχώρησεν.
<milestone unit="section" n="26" />
Ἀρέθας δέ, δείσας μὴ τὴν λείαν πρὸς Ῥωμαίων
ἀφαιρεθείη, οὐκέτι ἀναστρέφειν ἐς τὸ στρατόπεδον
ἤθελε. <milestone unit="section" n="27" />
πέμψας οὖν τῶν οἱ ἑπομένων τινὰς ἐπὶ
κατασκοπῇ δῆθεν τῷ λόγῳ, ἐκέλευε λάθρα ὡς
τάχιστα ἐπανήκοντας σημῆναι σφίσιν ὅτι δὴ
πολύς τις πολεμίων στρατὸς ἀμφὶ τοῦ ποταμοῦ
τὴν διάβασιν εἴη. <milestone unit="section" n="28" />
διὸ δὴ Τραϊανῷ τε καὶ Ἰωάννῃ
παρῄνει ἑτέρᾳ ἰοῦσιν ὁδῷ ἐπανήκειν ἐς Ῥωμαίων
τὴν γῆν. <milestone unit="section" n="29" />
παρὰ μὲν οὖν Βελισάριον οὐκέτι ἦλθον,
ἔχοντες δὲ ποταμὸν Εὐφράτην ἐν δεξιᾷ οὕτω
δὴ ἐς Θεοδοσιούπολιν τὴν πρὸς τῷ Ἀβόρρᾳ
ποταμῷ ἵκοντο. <milestone unit="section" n="30" />
Βελισάριος δὲ καὶ ὁ Ῥωμαίων
στρατὸς οὐδὲν περὶ τοῦ στρατεύματος τούτου
πυθόμενοι ἤσχαλλον, ἔς τε δέος καὶ ὑποψίαν
οὔτε φορητήν τινα οὔτε μετρίαν ἐμπίπτοντες.
<milestone unit="section" n="31" />
χρόνου τε σφίσιν ἐν ταύτῃ δὴ τῇ προσεδρείᾳ
τριβέντος συχνοῦ ξυνέβη πολλοῖς τῶν στρατιωτῶν
πυρετῷ δυσκόλῳ ἐνταῦθα ἁλῶναι: αὐχμηρὰ
γὰρ Μεσοποταμία ἡ Περσῶν κατήκοος
<pb id="v.1.p.426" />
ὑπερφυῶς ἐστιν. <milestone unit="section" n="32" />
οὗπερ ἀήθεις ὄντες Ῥωμαῖοι
καὶ διαφερόντως οἱ ἐκ Θρᾴκης ὁρμώμενοι, ἐν
χωρίῳ ἐκτόπως αὐχμώδει καὶ καλύβαις τισὶ
πνιγηραῖς ὥρᾳ θέρους δίαιταν ἔχοντες, ἐνόσησαν
οὕτως ὥστε ἡμιθνῆτες τὸ τριτημόριον τοῦ στρατοῦ
ἔκειντο. <milestone unit="section" n="33" />
ἅπας μὲν οὖν ὁ στρατὸς ἐνθένδε
τε ἀπαλλάσσεσθαι καὶ ὅτι τάχιστα ἐς τὴν οἰκείαν
γῆν ἐπανήκειν ἐν σπουδῇ εἶχον, μάλιστα δὲ
ἁπάντων οἱ τῶν ἐν Λιβάνῳ καταλόγων ἄρχοντες,
Ῥεκίθαγγός τε καὶ Θεόκτιστος, ὁρῶντες ὅτι
δὴ καὶ ὁ χρόνος τὸ Σαρακηνῶν ἀνάθημα παρῴχηκεν
ἤδη. <milestone unit="section" n="34" />
Βελισαρίῳ γοῦν συχνὰ προσιόντες
ἐδέοντο σφᾶς αὐτίκα ἀφεῖναι, μαρτυρόμενοι ὡς
Ἀλαμουνδάρῳ τά τε ἐπὶ Λιβάνου καὶ Συρίας
χωρία ἐνδόντες κάθηνται αὐτοῦ οὐδενὶ λόγῳ.
<milestone unit="section" n="35" />
Διὸ δὴ Βελισάριος ἅπαντας ξυγκαλέσας τοὺς
ἄρχοντας βουλὴν προὔθηκεν. <milestone unit="section" n="36" />
οὗ δὴ ἀναστὰς
πρῶτος. Ἰωάννης ὁ Νικήτου υἱὸς ἔλεξε τοιάδε
<q direct="unspecified">Ἄριστε Βελισάριε, στρατηγὸν μὲν οὔτε τὴν τύχην
οὔτε τὴν ἀρετὴν ἐκ τοῦ παντὸς χρόνου γεγενῆσθαι
τοιοῦτον οἶμαι οἶος αὐτὸς εἶ. <milestone unit="section" n="37" />
δόξα τε αὕτη
οὐ Ῥωμαίων κεκράτηκε μόνον, ἀλλὰ καὶ βαρβάρων
ἁπάντων. <milestone unit="section" n="38" />
ταύτην μέντοι βεβαιότατα διαφυλάξεις
τὴν εὔκλειαν, ἤν γε ζῶντας ἡμᾶς ἐς
Ῥωμαίων τὴν γῆν διασώσασθαι δυνατὸς εἴης: ὡς
νῦν γε ἡμῖν τὰ τῆς ἐλπίδος οὐκ ἐν καλῷ κεῖται.
οὑτωσὶ γάρ μοι περὶ τοῦδε τοῦ στρατοῦ σκόπει.
<milestone unit="section" n="39" />
Σαρακηνοὶ μὲν καὶ οἱ τῶν στρατιωτῶν μαχιμώτατοι
Τίγρην ποταμὸν διαβάντες, ἡμέραν οὐκ οἶδα
ὁπόστην ἄνω ἐς τοῦτο τύχης ἀφίκοντο ὥστε
<pb id="v.1.p.428" />
οὐδὲ ἄγγελον πέμψαι τινὰ παῤ ἡμᾶς ἴσχυσαν:
Ῥεκίθαγγός τε καὶ Θεόκτιστος ἀποπορεύσονται,
ὡς ὁρᾷς δήπουθεν, αὐτίκα δὴ μάλα τὸν Ἀλαμουνδάρου
στρατὸν ἐν Φοίνιξι μέσοις εἶναι οἰόμενοι,
ἄγοντά τε καὶ φέροντα ξύμπαντα τὰ ἐκείνῃ χωρία.
<milestone unit="section" n="40" />
τῶν δὲ λειπομένων οἱ νοσοῦντές εἰσι τοσοῦτοι τὸ
πλῆθος ὥστε τοὺς θεραπεύσοντάς τε καὶ κομιοῦντας
ἐς Ῥωμαίων τὴν γῆν ἐλάσσους αὐτῶν
παρὰ πολὺ τὸν ἀριθμὸν εἶναι. <milestone unit="section" n="41" />
τούτων
δὲ τοιούτων ὄντων, ἤν τι ξυμβαίη πολέμιον ἢ
αὐτοῦ μένουσιν ἢ ὀπίσω ἰοῦσιν ἡμῖν ἀπαντῆσαι,
οὐδ̓ ἄν τις ἀπαγγεῖλαι τοῖς ἐν Δάρας Ῥωμαίοις
δύναιτο τὸ ξυμπεσὸν πάθος. <milestone unit="section" n="42" />
τὸ γὰρ ἐπίπροσθέ
πη ἰέναι οὐδὲ λόγῳ οἶμαι δυνατὸν εἶναι. ἕως οὖν
ἔτι λείπεταί τις ἐλπίς, τὰ ἐς τὴν ἐπάνοδον βουλεύεσθαί
τε καὶ πράσσειν ξυνοίσει. <milestone unit="section" n="43" />
τοῖς γὰρ
ἐς κίνδυνον ἄλλως τε καὶ τοιοῦτον καθεστηκόσι
μὴ τὴν σωτηρίαν διασκοπεῖσθαι, ἀλλὰ τὴν ἐς
<milestone unit="section" n="44" />
τοὺς πολεμίους ἐπιβουλὴν πολλὴ ἄνοια.</q> τοσαῦτα
Ἰωάννης τε εἶπε καὶ οἱ λοιποὶ πάντες ἐπῄνεσαν,
ἔς τε θόρυβον καθιστάμενοι τὴν ἀναχώρησιν
κατὰ τάχος ποιεῖσθαι ἠξίουν. <milestone unit="section" n="45" />
διὸ δὴ Βελισάριος
πρότερον τοὺς νοσοῦντας ἐν τοῖς ὑποζυγίοις ἐνθέμενος,
<milestone unit="section" n="46" />
ὑπῆγεν ὀπίσω τὸ στράτευμα. ἐπειδή τε
τάχιστα ἐν γῇ τῇ Ῥωμαίων ἐγένοντο, ἅπαντα μὲν
τὰ τῷ Ἀρέθᾳ εἰργασμένα ἔγνω, δίκην μέντοι
λαβεῖν οὐδεμίαν παῤ αὐτοῦ ἴσχυσεν, ἐπεί οἱ ἐς
ὄψιν οὐκέτι ἦλθεν. ἡ μὲν οὖν Ῥωμαίων ἐσβολὴ
ἐς τοῦτο ἐτελεύτα.
<milestone unit="section" n="47" />
Χοσρόῃ δὲ Πέτραν ἑλόντι Βελισάριος ἐσβαλὼν
ἐς γῆν τὴν Περσίδα ἠγγέλλετο καὶ ἡ ἀμφὶ πόλιν
<pb id="v.1.p.430" />
Νίσιβιν ξυμβολή, φρουρίου τε τοῦ Σισαυράνων ἡ
ἅλωσις, καὶ ὅσα Τίγρην ποταμὸν διαβὰν τὸ ξὺν
τῷ Ἀρέθᾳ στράτευμα ἔπρασσεν. <milestone unit="section" n="48" />
αὐτίκα τε
φυλακὴν ἐν τῇ Πέτρᾳ καταστησάμενος, ξὺν τῷ
ἄλλῳ στρατῷ καὶ Ῥωμαίων τοῖς ἁλοῦσιν ἐς τὰ
Περσῶν ἤθη ἀπήλαυνε. <milestone unit="section" n="49" />
ταῦτα μὲν ἐν τῇ δευτέρᾳ
Χοσρόου ἐσβολῇ ξυνηνέχθη γενέσθαι. Βελισάριος
δὲ βασιλεῖ ἐς Βυζάντιον μετάπεμπτος ἐλθὼν διεχείμαζεν.
</p></div2>

<div2 type="chapter" n="20" org="uniform" sample="complete"><p><milestone unit="section" n="1" />
Ἅμα δὲ ἦρι ἀρχομένῳ Χοσρόης ὁ Καβάδου τὸ
τρίτον στρατῷ μεγάλῳ ἐς γῆν τὴν Ῥωμαίων
ἐσέβαλλε, ποταμὸν Εὐφράτην ἐν δεξιᾷ ἔχων.
<milestone unit="section" n="2" />
Κάνδιδος δέ, ὁ Σεργιουπόλεως ἱερεύς, ἐπειδὴ τὸν
Μήδων στρατὸν ἄγχιστά που ἥκειν ἐπύθετο,
δείσας περί τέ οἱ αὐτῷ καὶ τῇ πόλει, ἐπεὶ χρόνῳ
τῷ ξυγκειμένῳ Χοσρόῃ τὰ ὡμολογημένα ὡς ἥκιστα
ἐπετέλεσεν, ἐν τῷ τῶν πολεμίων στρατοπέδῳ
γενόμενος παρῃτεῖτο Χοσρόην μή οἱ διὰ ταῦτα
χαλεπῶς ἔχειν. <milestone unit="section" n="3" />
χρήματα μὲν γὰρ οὐδεπώποτε
αὐτῷ γεγονέναι, καὶ διὰ τοῦτο ἀρχὴν οὐδὲ βεβουλῆσθαι
Σουρηνοὺς ῥύεσθαι, βασιλέα δὲ Ἰουστινιανὸν
ὑπὲρ τούτων πολλὰ ἱκετεύσας ἀνόνητος
αὐτοῦ γεγενῆσθαι. <milestone unit="section" n="4" />
Χοσρόης δὲ αὐτὸν ἐν φυλακῇ
ἔσχε, καὶ τὸ σῶμα πικρότατα αἰκιζόμενος διπλάσια
<pb id="v.1.p.432" />
<del status="unremarkable">τὰ</del> χρήματα, ᾗπερ ξυνέκειτο, πράττειν
ἠξίου. <milestone unit="section" n="5" />
ὁ δὲ αὐτὸν ἐς Σεργιούπολίν τινας ἱκέτευε
πέμψαι τὰ κειμήλια ξύμπαντα τοῦ ἐνταῦθα ἱεροῦ
ληψομένους. <milestone unit="section" n="6" />
καὶ ἐπεὶ κατὰ ταῦτα ὁ Χοσρόης
ἐποίει, τῶν οἱ ἑπομένων τινὰ ὁ Κάνδιδος ξὺν
αὐτοῖς ἔπεμψεν. <milestone unit="section" n="7" />
οἱ μὲν οὖν Σεργιουπολῖται
τοὺς παρὰ Χοσρόου σταλέντας τῇ πόλει δεξάμενοι
τῶν κειμηλίων πολλὰ ἔδοσαν, ἄλλο οὐδὲν
σφίσιν ἀπολελεῖφθαι ἰσχυριζόμενοι. <milestone unit="section" n="8" />
Χοσρόης
δὲ ταῦτά οἱ ἀποχρῆν οὐδαμῆ ἔφη, ἀλλ̓ ἕτερα
τούτων πλείω λαβεῖν ἐδικαίου. <milestone unit="section" n="9" />
πέμπει τοίνυν
τινὰς τῷ μὲν λόγῳ διερευνησομένους ἐς τὸ ἀκριβὲς
τὰ τῆς πόλεως χρήματα, ἔργῳ δὲ τὴν πόλιν
καθέξοντας. <milestone unit="section" n="10" />
καὶ ἐπεὶ οὐκ ἔδει Σεργιούπολιν
Πέρσαις ἁλῶναι, τῶν τις Σαρακηνῶν Χριστιανὸς
μέν, ταττόμενος δὲ ὑπὸ Ἀλαμουνδάρῳ, Ἄμβρος
ὄνομα, νύκτωρ παρὰ τῆς πόλεως τὸ τεῖχος ἥκων
καὶ τὸν πάντα λόγον ἀγγείλας, ἐκέλευε Πέρσας
τῇ πόλει μηδαμῆ δέξασθαι. <milestone unit="section" n="11" />
οὕτω τε οἱ παρὰ
Χοσρόου σταλέντες ἄπρακτοι ἐς αὐτὸν ἐπανῆλθον,
καὶ ὃς τῷ θυμῷ ζέων τὴν πόλιν ἐξελεῖν διενοεῖτο.
<milestone unit="section" n="12" />
στράτευμα οὖν ἐς ἑξακισχιλίους στείλας ἐκέλευεν
ἔς τε πολιορκίαν καθίστασθαι καὶ προσβολὰς
τῷ περιβόλῳ ποιήσασθαι. <milestone unit="section" n="13" />
καὶ οἱ μὲν ἐνταῦθα
γενόμενοι ἔργου εἴχοντο, Σεργιουπολῖται δὲ καρτερῶς
μὲν τὰ πρῶτα ἠμύνοντο, ἔπειτα <add>δὲ</add>
ἀπειπόντες τε καὶ κατωρρωδηκότες τὸν κίνδυνον
ἐβουλεύοντο τοῖς πολεμίοις τὴν πόλιν ἐνδοῦναι.
<milestone unit="section" n="14" />
στρατιώτας γὰρ οὐ πλέον ἢ διακοσίους ἔχοντες
ἔτυχον. ἀλλὰ Ἄμβρος, αὖθις παρὰ τὸν περίβολον
<pb id="v.1.p.434" />
ἐς νύκτα ἥκων, δυοῖν ἡμέραιν τὴν πολιορκίαν
διαλύσειν Πέρσας ἔφασκε, τοῦ ὕδατος
αὐτοὺς παντάπασιν ἐπιλιπόντος. <milestone unit="section" n="15" />
διὸ δὴ αὐτοὶ
μὲν ἐς λόγους τοῖς πολεμίοις οὐδαμῆ ἦλθον, οἱ
δὲ βάρβαροι δίψει ἐχόμενοι ἐξανέστησάν τε
καὶ παρὰ Χοσρόην ἀφίκοντο. Κάνδιδον μέντοι
Χοσρόης οὐκέτι ἀφῆκε. <milestone unit="section" n="16" />
χρῆν γάρ, οἶμαι, αὐτὸν
τὰ ὀμωμοσμένα ἠλογηκότα ἱερέα μηκέτι εἶναι.
ταῦτα μὲν οὖν τῇδε ἐχώρησεν.
<milestone unit="section" n="17" />
Ἐπεὶ δὲ εἰς τὴν Κομμαγηνῶν χώραν ὁ Χοσρόης
ἀφίκετο, ἣν καλοῦσιν Εὐφρατησίαν, ἐς λείαν μὲν
ἢ χωρίου του ἅλωσιν τρέπεσθαι οὐδαμῆ ἤθελεν,
ἐπεὶ τὰ ἐν ποσὶ μέχρι ἐς Σύρους τὰ μὲν ἐξελών,
τὰ δὲ ἀργυρολογήσας πρότερον ἔτυχεν, ὥσπερ
ἐν τοῖς ἔμπροσθεν λόγοις δεδήλωται. <milestone unit="section" n="18" />
γνώμην
δὲ εἶχεν εὐθὺ Παλαιστίνης ἄγειν τὸ στράτευμα,
ὅπως τά τε ἄλλα καὶ τὰ ἐν Ἱεροσολύμοις κειμήλια
πάντα ληίσηται. χώραν γὰρ ταύτην ἀγαθήν
τε διαφερόντως καὶ πολυχρύσων οἰκητόρων
εἶναι ἀκοῇ εἶχε. <milestone unit="section" n="19" />
Ῥωμαῖοι δὲ ἅπαντες, ἄρχοντές
τε καὶ στρατιῶται, τοῖς μὲν πολεμίοις ὑπαντιάζειν
ἢ τῇ παρόδῳ ἐμποδὼν ἵστασθαι τρόπῳ
οὐδενὶ διενοοῦντο, τὰ δὲ ὀχυρώματα καταλαβόντες
ὡς ἕκαστος ἠδύνατο, ἀποχρῆν ᾤοντο
ταῦτά τε διαφυλάσσειν καὶ αὐτοὶ σώζεσθαι.
<milestone unit="section" n="20" />
Γνοὺς δὲ τὴν Περσῶν ἔφοδον Ἰουστινιανὸς
βασιλεὺς Βελισάριον αὖθις ἐπ̓ αὐτοὺς ἔπεμψεν.
ὁ δὲ ἵπποις τοῖς δημοσίοις ὀχούμενος, οὓς δὴ
βερέδους καλεῖν νενομίκασιν, ἅτε οὐ στράτευμα
ξὺν αὑτῷ ἔχων, τάχει πολλῷ ἐς Εὐφρατησίαν
ἀφίκετο, Ἰοῦστος δέ, ὁ βασιλέως ἀνεψιός, ἐν
<pb id="v.1.p.436" />
Ἱεραπόλει ξύν τε τῷ Βούξῃ καὶ ἑτέροις τισὶ
καταφυγὼν ἔτυχεν. <milestone unit="section" n="21" />
οἳ δὴ Βελισάριον οὐ μακρὰν
ἄποθεν ἥκειν ἀκούσαντες γράμματα πρὸς αὐτὸν
ἔγραφον: <milestone unit="section" n="22" />
ἐδήλου δὲ ἡ γραφὴ τάδε <q direct="unspecified">Καὶ νῦν
ὁ Χοσρόης, ὥσπερ οἶσθά που καὶ αὐτός, ἐπὶ
Ῥωμαίους ἐστράτευσε, στρατὸν μὲν πολλῷ πλείονα
ἢ πρότερον ἄγων, ὅπη ποτὲ δὲ ἰέναι διανοούμενος
οὔπω ἔνδηλος ὤν, πλήν γε δὴ ὅτι
αὐτὸν ἄγχιστά πη ἀκούομεν εἶναι, χωρίῳ μὲν
οὐδενὶ λυμηνάμενον, ὁδῷ δὲ ἀεὶ ἐπίπροσθεν
ἰόντα. <milestone unit="section" n="23" />
ἀλλ̓ ἧκε παῤ ἡμᾶς ὅτι τάχιστα, εἴπερ
οἷός τε εἶ λαθεῖν τὸ τῶν πολεμίων στρατόπεδον,
ὅπως δὴ σῶς τε αὐτὸς βασιλεῖ ἔσῃ καὶ Ἱεράπολιν
<milestone unit="section" n="24" />
ἡμῖν ξυμφυλάξῃς.</q> τοσαῦτα μὲν ἡ γραφὴ
ἐδήλου. Βελισάριος δὲ οὐκ ἐπαινέσας τὰ γεγραμμένα
ἐς Εὐρωπὸν τὸ χωρίον ἀφίκετο, ὃ
πρὸς Εὐφράτῃ ποταμῷ ἐστιν. <milestone unit="section" n="25" />
ἐνθένδε τε περιπέμπων
πανταχόσε τὸν στρατὸν ἤγειρε καὶ αὐτοῦ
τὸ στρατόπεδον κατεστήσατο, ἄρχοντάς τε τοὺς
ἐν Ἱεραπόλει ἠμείβετο τοῖσδε, <q direct="unspecified">Εἰ μὲν ἐφ̓ ἑτέρους
ἀνθρώπων τινάς, ἀλλ̓ οὐ Ῥωμαίων κατηκόους
ὁ Χοσρόης χωρεῖ, εὖ τε καὶ ὡς ἀσφαλέστατα
ὑμῖν βεβούλευται ταῦτα: <milestone unit="section" n="26" />
οἷς γὰρ πάρεστιν
ἡσυχῆ μένουσιν ἀπηλλάχθαι κακῶν, πολλὴ
ἄνοια ἐς κίνδυνον οὐκ ἀναγκαῖόν τινα ἰέναι:
εἰ δὲ νῦν ἐνθένδε ἀπαλλαγεὶς ὁ βάρβαρος οὗτος
ἑτέρᾳ τινὶ ἐπισκήψει βασιλέως Ἰουστινιανοῦ
χώρᾳ, καὶ ταύτῃ διαφερόντως μὲν ἀγαθῇ, φρουρὰν
δὲ οὐδαμῆ στρατιωτῶν ἐχούσῃ, εὖ ἴστε ὅτι
<pb id="v.1.p.438" />
τὸ ξὺν τῇ ἀρετῇ ἀπολωλέναι τοῦ σεσῶσθαι
ἀμαχητὶ τῷ παντὶ ἄμεινον. <milestone unit="section" n="27" />
οὐ γὰρ ἂν σωτηρία
τοῦτό γε, ἀλλὰ προδοσία δικαίως καλοῖτο. ἀλλ̓
ἥκετε ὅτι τάχιστα ἐς τὸν Εὐρωπόν, οὗ δὴ συλλέξας
τὸ στράτευμα ὅλον ὅσα ἂν ὁ θεὸς διδῷ
<milestone unit="section" n="28" />
ἐλπίδα ἔχω τοὺς πολεμίους ἐργάσασθαι.</q> ταῦτα
ἐπεὶ ἀπενεχθέντα οἱ ἄρχοντες εἶδον, ἐθάρρησάν
τε καὶ Ἰοῦστον μὲν ξὺν ὀλίγοις τισὶν αὐτοῦ
ἔλιπον ἐφ̓ ᾧ τὴν Ἱεράπολιν φυλάξουσιν, οἱ δὲ
λοιποὶ τῷ ἄλλῳ στρατῷ ἐς Εὐρωπὸν ἦλθον.
</p></div2>

<div2 type="chapter" n="21" org="uniform" sample="complete"><p><milestone unit="section" n="1" />
Χοσρόης δὲ μαθὼν Βελισάριον παντὶ τῷ Ῥωμαίων
στρατῷ ἐστρατοπεδεῦσθαι ἐν Εὐρωπῷ,
πρόσω μὲν ἐλαύνειν οὐκέτι ἔγνω, τῶν δὲ βασιλικῶν
γραμματέων ἕνα, Ἀβανδάνην ὄνομα, δόξαν
ἐπὶ ξυνέσει πολλὴν ἔχοντα, παρὰ Βελισάριον
ἔπεμψε, τὸν στρατηγὸν ὁποῖός ποτε εἴη κατασκεψόμενον,
τῷ δὲ λόγῳ μεμψόμενον ὅτι δὴ βασιλεὺς
Ἰουστινιανὸς τοὺς πρέσβεις ἐς Πέρσας ἥκιστα
πέμψειεν, ἐφ̓ ᾧ τὰ ἀμφὶ τῇ εἰρήνῃ κατὰ τὰ
ξυγκείμενα πρυτανεύσωσιν. ὅπερ μαθὼν Βελισάριος
ἐποίει τοιάδε. <milestone unit="section" n="2" />
αὐτὸς μὲν ἑξακισχιλίους
ἀπολεξάμενος ἄνδρας εὐμήκεις τε καὶ τὰ σώματα
καλοὺς μάλιστα, μακράν που ἄποθεν τοῦ στρατοπέδου
ὡς κυνηγετήσων ἐστάλη, Διογένην δὲ τὸν
δορυφόρον καὶ Ἀδόλιον τὸν Ἀκακίου, ἄνδρα
<pb id="v.1.p.440" />
Ἀρμένιον γένος, βασιλεῖ μὲν ἀεὶ ἐν παλατίῳ τὰ
ἐς τὴν ἡσυχίαν ὑπηρετοῦντα ῾σιλεντιαρίους Ῥωμαῖοι
καλοῦσιν οἷς ἡ τιμὴ αὕτη ἐπίκειταἰ, τότε
δὲ Ἀρμενίων τινῶν ἄρχοντα, τὸν ποταμὸν
διαβάντας ξὺν ἱππεῦσι χιλίοις περιιέναι τὴν
ἐκείνῃ ἠιόνα ἐκέλευε, δόκησιν ἀεὶ παρεχομένους
τοῖς πολεμίοις ὡς, ἢν ἐθέλωσι τὸν Εὐφράτην
διαβάντες ἐπὶ τὰ σφέτερα αὐτῶν ὁδῷ ἰέναι, οὐ
μήποτε ἐπιτρέψουσι. καὶ οἱ μὲν κατὰ ταῦτα ἐποίουν.
<milestone unit="section" n="3" />
Βελισάριος δέ, ἐπεὶ τὸν πρεσβευτὴν ἄγχιστά
πη ἐπέπυστο εἶναι, καλύβην ἐκ παχειῶν τινῶν
σινδόνων πηξάμενος, ἣν δὴ παπυλεῶνα καλεῖν
νενομίκασιν, ἐκάθητο ἐκεῖ, ὥσπερ ἐν χωρίῳ ἐρήμῳ,
παραδηλῶν ὅτι δὴ οὐδεμιᾷ παρασκευῇ ἐνταῦθα
ἥκοι. <milestone unit="section" n="4" />
τοὺς δὲ στρατιώτας διέταξεν ὧδε. τῆς μὲν
καλύβης ἐφ̓ ἑκάτερα Θρᾷκές τε καὶ Ἰλλυριοὶ
ἦσαν, Γότθοι δὲ μετ̓ αὐτούς, καὶ τούτων ἐχόμενοι
Ἔρουλοι, μεθ̓ οὓς Βανδίλοι τε καὶ Μαυρούσιοι
ἦσαν. <milestone unit="section" n="5" />
τοῦ τε πεδίου ἐπὶ πλεῖστον διῆκον. οὐ
γὰρ ἑστῶτες ἐπὶ χώρας ἀεὶ τῆς αὐτῆς ἔμενον,
ἀλλὰ διεστηκότες τε ἀπ̓ ἀλλήλων καὶ περιπάτους
ποιούμενοι παρέργως τε καὶ ὡς ἥκιστα κατεσπουδασμένως
ἐς τὸν Χοσρόου πρεσβευτὴν
ἔβλεπον. <milestone unit="section" n="6" />
εἶχε δὲ αὐτῶν οὐδεὶς οὔτε χλαμύδα
οὔτε ἄλλην ἐπωμίδα τινά, ἀλλὰ χιτῶνας μὲν
λινοῦς καὶ ἀναξυρίδας ἀμπεχόμενοι, εἶτα διεζωσμένοι
ἐβάδιζον. <milestone unit="section" n="7" />
εἶχε δὲ τὴν τοῦ ἵππου μάστιγα
ἕκαστος, ὅπλον δὲ τῷ μὲν ξίφος ἦν, τῷ δὲ
<pb id="v.1.p.442" />
πέλεκυς, τῷ δὲ τόξα γυμνά. <milestone unit="section" n="8" />
δόκησίν τε παρείχοντο
ἅπαντες ὅτι δὴ ἀφροντιστήσαντες τῶν
ἄλλων ἁπάντων κυνηγετήσειν ἠπείγοντο. <milestone unit="section" n="9" />
ὁ μὲν
οὖν Ἀβανδάνης Βελισαρίῳ ἐς ὄψιν ἥκων δεινὰ
ποιεῖσθαι τὸν βασιλέα Χοσρόην ἔφη, ὅτι δὴ καθὰ
ξυνέκειτο πρότερον οὐ πέμψειε παῤ αὐτὸν τοὺς
πρέσβεις ὁ Καῖσαρ ῾οὕτω γὰρ τὸν Ῥωμαίων
βασιλέα καλοῦσι Πέρσαἰ καὶ ἀπ̓ αὐτοῦ ὁ Χοσρόης
ἠνάγκαστο ἐς γῆν τὴν Ῥωμαίων ἐν ὅπλοις
ἥκειν. <milestone unit="section" n="10" />
Βελισάριος δὲ οὔτε κατορρωδήσας, ἅτε πη
ἄγχιστα ἐστρατοπεδευμένων βαρβάρων τοσούτων
τὸ πλῆθος, οὔτε τῷ λόγῳ ἐς ταραχήν τινα καταστάς,
ἀλλὰ γελῶντί τε καὶ ἀνειμένῳ τῷ
προσώπῳ ἀμείβεται <q direct="unspecified">Οὐ ταύτῃ</q> λέγων <q direct="unspecified">ᾗ τῷ
Χοσρόῃ τανῦν εἴργασται νενόμισται τοῖς ἀνθρώποις
τὰ πράγματα. <milestone unit="section" n="11" />
οἱ μὲν γὰρ ἄλλοι, ἤν τι
ἀντιλέγοιτο σφίσι τε καὶ τῶν πέλας τισί, πρεσβεύουσι
μὲν ἐς αὐτοὺς πρότερον, ἐπειδὰν δὲ τῶν
μετρίων μὴ τύχωσιν, οὕτω δὴ πολέμῳ ἐπ̓ αὐτοὺς
ἴασιν. <milestone unit="section" n="12" />
ὁ δὲ γενόμενος ἐν μέσοις Ῥωμαίοις, εἶτα
τοὺς ὑπὲρ τῆς εἰρήνης προτείνεται λόγους.</q> ὁ μὲν
τοσαῦτα εἰπὼν τὸν πρεσβευτὴν ἀπεπέμψατο.
<milestone unit="section" n="13" />
Ὁ δὲ παρὰ Χοσρόην γενόμενος παρῄνει οἱ ὅτι
τάχιστα ἀπαλλάσσεσθαι. <milestone unit="section" n="14" />
στρατηγῷ τε γὰρ
ἐντυχεῖν ἔφη ἀνδρειοτάτῳ τε καὶ ξυνετωτάτῳ
ἀνθρώπων ἁπάντων καὶ στρατιώταις οἵους ἄλλους
αὐτὸς οὐ πώποτε εἶδεν, ὧν δὴ τὴν εὐκοσμίαν θαυμάσειε
μάλιστα πάντων, εἶναί τε οὐκ ἐξ ἀντιπάλου
τοῦ κινδύνου αὐτῷ τε καὶ Βελισαρίῳ τὴν ἀγωνίαν,
<pb id="v.1.p.444" />
διαφέρειν δέ, ὅτι νικήσας μὲν αὐτὸς τὸν Καίσαρος
νικήσει δοῦλον, ἡσσηθεὶς δέ, ἂν οὕτω τύχοι, μέγα
τι αἶσχος τῇ τε βασιλείᾳ πορίσεται καὶ τῷ Περσῶν
γένει, καὶ Ῥωμαῖοι μὲν νενικημένοι ῥᾳδίως ἂν
ἔν τε ὀχυρώμασι καὶ γῇ τῇ αὐτῶν διασώζοιντο,
αὐτῶν δέ, ἤν γέ τι ἐναντίωμα ξυμβαίη, οὐδ̓ ἂν
ἄγγελος διαφύγοι ἐς τὴν Περσῶν χώραν. <milestone unit="section" n="15" />
ταύτῃ
ὁ Χοσρόης ἀναπεισθεὶς τῇ ὑποθήκῃ ἀναστρέφειν
μὲν ἐς τὰ Περσῶν ἤθη ἐβούλετο, ἀμηχανίᾳ δὲ
πολλῇ εἴχετο. <milestone unit="section" n="16" />
τήν τε γὰρ διάβασιν τοῦ ποταμοῦ
πρὸς τῶν πολεμίων φυλάσσεσθαι ᾤετο καὶ ὁδῷ
τῇ αὐτῇ, ἐρήμῳ ἀνθρώπων παντάπασιν οὔσῃ,
ὀπίσω ἀπελαύνειν οὐχ οἶός τε ἦν, ἐπεὶ ἅπαντα
σφᾶς τὰ ἐπιτήδεια ἤδη ἐπιλελοίπει ἅπερ τὸ πρότερον
ξὺν αὑτοῖς ἔχοντες ἐς γῆν τὴν Ῥωμαίων
ἐσέβαλον. <milestone unit="section" n="17" />
τέλος δὲ πολλὰ λογισαμένῳ ξυμφορώτατόν
οἱ ἔδοξεν εἶναι μάχῃ διακινδυνεύσαντι
ἐς γῆν τε τὴν ἀντιπέρας ἥκειν καὶ διὰ χώρας
πᾶσιν εὐθηνούσης τοῖς ἀγαθοῖς τὴν πορείαν ποιήσασθαι.
<milestone unit="section" n="18" />
Βελισάριος δὲ εὖ μὲν ἠπίστατο ὡς οὐδ̓
ἂν δέκα μυριάδες ἀνδρῶν τὴν διάβασιν Χοσρόῃ
ἀναχαιτίζειν ποτὲ ἱκαναὶ εἶεν: ῾ὅ τε γὰρ ποταμὸς
πολλαχῆ τῶν ταύτῃ χωρίων ναυσὶ διαβατὸς ὢν
ἐπὶ πλεῖστον τυγχάνει, καὶ κρεῖσσον ἦν ἄλλως
τὸ Περσῶν στράτευμα ἢ πρὸς πολεμίων ὀλίγων
τινῶν τῆς διαβάσεως ἀποκεκλεῖσθαι:᾿ τοῖς δὲ
ἀμφὶ Διογένην τε καὶ Ἀδόλιον σὺν τοῖς χιλίοις
ἐπέστελλε τὰ πρῶτα περιιέναι τὴν ἐκείνῃ ἀκτήν,
ὅπως δὴ ἐς ταραχὴν ἀφασίᾳ τινὶ τὸν βάρβαρον
<pb id="v.1.p.446" />
καταστήσονται. <milestone unit="section" n="19" />
ὅνπερ δεδιξάμενος, ὥσπερ μοι
ἐρρήθη, ἔδεισε μή τι αὐτῷ ἐμπόδισμα, ὥσπερ μοι
ἐρρήθη, ἔδεισε μή τι αὐτῷ ἐμπόδισμα εἴη ἀπαλλάσσεσθαι
ἐκ τῆς Ῥωμαίων γῆς. <milestone unit="section" n="20" />
λόγου τέ οἱ
πολλοῦ ἄξιον ἐφαίνετο εἶναι ἐξελάσαι ἐνθένδε τὸν
Χοσρόου στρατόν, οὐδεμιᾷ κινδυνεύσαντι μάχῃ
πρὸς μυριάδας βαρβάρων πολλὰς ξὺν στρατιώταις
λίαν τε ὀλίγοις οὖσι καὶ ἀτεχνῶς κατεπτηχόσι
τὸν Μήδων στρατόν. διὸ δὴ ἐκέλευε Διογένην
τε καὶ Ἀδόλιον ἡσυχῆ μένειν.
<milestone unit="section" n="21" />
Ὁ γοῦν Χοσρόης γέφυραν σὺν πολλῷ τάχει
πηξάμενος, ποταμὸν Εὐφράτην ἐκ τοῦ αἰφνιδίου
διέβη παντὶ τῷ στρατῷ. <milestone unit="section" n="22" />
Πέρσαις γὰρ πόνῳ οὐδενὶ
διαβατοί εἰσι ποταμοὶ ἅπαντες, ἐπεὶ αὐτοῖς ὁδῷ
ἰοῦσιν ἀγκιστροειδῆ σιδήρια ἐν παρασκευῇ ἐστιν,
οἶς δὴ ξύλα μακρὰ ἐς ἄλληλα ἐναρμόζοντες
γέφυραν αὐτοσχεδιάζουσιν ἐκ τοῦ παραυτίκα ὅπη
ἂν σφίσι βουλομένοις εἴη. <milestone unit="section" n="23" />
ἐπεὶ δὲ τάχιστα γέγονεν
ἐν τῇ ἀντιπέρας ἠπείρῳ, πέμψας παρὰ
Βελισάριον αὐτὸς μὲν Ῥωμαίοις κεχαρίσθαι τοῦ
Μήδων στρατοῦ τὴν ἀναχώρησιν ἔφασκε, προσδέχεσθαι
δὲ τοὺς παῤ αὐτῶν πρέσβεις, οὓς σφίσι
παρέσεσθαι οὐκ ἐς μακρὰν ἄξιον εἶναι. <milestone unit="section" n="24" />
Βελισάριος
δὲ παντὶ καὶ αὐτὸς τῷ Ῥωμαίων στρατῷ
τὸν Εὐφράτην ποταμὸν διαβὰς παρὰ Χοσρόην
εὐθὺς ἔπεμψεν. <milestone unit="section" n="25" />
οἵ, ἐπεὶ παῤ αὐτὸν ἵκοντο, πολλὰ
τῆς ἀναχωρήσεως ἐπαινέσαντες, πρέσβεις ἐς αὐτὸν
ἥξειν παρὰ βασιλέως αὐτίκα δὴ μάλα ὑπέσχοντο,
οἳ δὴ τὰ ἀμφὶ τῇ εἰρήνῃ ξυγκείμενα πρότερον
ἔργῳ ἐπιτελῆ πρὸς αὐτὸν θήσονται. <milestone unit="section" n="26" />
ἠξίουν
<pb id="v.1.p.448" />
τε διὰ Ῥωμαίων ἅτε φίλων αὐτῷ τῇ πορείᾳ χρῆσθαι.
ὁ δὲ καὶ ταῦτα ὑπεδέχετο ἐπιτελέσειν, εἴ
τινά οἱ δοῖεν τῶν δοκίμων ἐν ὁμήρων λόγῳ ἐπὶ
ταύτῃ τῇ ὁμολογίᾳ, ἐφ̓ ᾧ τὰ ξυγκείμενα πράξουσιν.
<milestone unit="section" n="27" />
οἱ μὲν οὖν πρέσβεις παρὰ Βελισάριον
ἐπανήκοντες τοὺς Χοσρόου λόγους ἀπήγγελλον, ὁ
δὲ εἰς τὴν Ἔδεσσαν ἀφικόμενος Ἰωάννην τὸν
Βασιλείου παῖδα, γένει τε καὶ πλούτῳ πάντων
τῶν Ἐδεσσηνῶν διαφανέστατον, ὅμηρον τῷ Χοσρόῃ
οὔτι ἑκούσιον εὐθὺς ἔπεμψε. <milestone unit="section" n="28" />
Ῥωμαῖοι δὲ Βελισάριον
ἐν εὐφημίαις εἶχον, μᾶλλόν τε σφίσιν ὁ
ἀνὴρ ἐν τούτῳ εὐδοκιμῆσαι τῷ ἔργῳ ἐδόκει ἢ ὅτε
Γελίμερα δορυάλωτον ἢ τὸν Οὐίττιγιν ἐς Βυζάντιον
ἤνεγκεν. <milestone unit="section" n="29" />
ἦν γὰρ ὡς ἀληθῶς λόγου καὶ ἐπαίνου
πολλοῦ ἄξιον, πεφοβημένων μὲν κἀν τοῖς
ὀχυρώμασι κρυπτομένων Ῥωμαίων ἁπάντων,
Χοσρόου δὲ στρατῷ μεγάλῳ ἐν μέσῃ γεγονότος
Ῥωμαίων ἀρχῇ, ἄνδρα στρατηγὸν ξὺν ὀλίγοις
τισὶ δρόμῳ ὀξεῖ ἐκ Βυζαντίου μεταξὺ ἥκοντα ἀπ̓
ἐναντίας τοῦ Περσῶν βασιλέως στρατοπεδεύσασθαι,
Χοσρόην δὲ ἐκ τοῦ ἀπροσδοκήτου, ἢ τὴν
τύχην ἢ τὴν ἀρετὴν τοῦ ἀνδρὸς δείσαντα ἢ καί
τισιν ἐξαπατηθέντα σοφίσμασιν, ἐπίπροσθεν
μηκέτι χωρῆσαι, ἀλλὰ τῷ μὲν ἔργῳ φυγεῖν, λόγῳ
δὲ τῆς εἰρήνης ἐφίεσθαι.
<milestone unit="section" n="30" />
Ἐν τούτῳ δὲ Χοσρόης ἀλογήσας τὰ ὡμολογημένα
Καλλίνικον πόλιν οὐδενὸς τὸ παράπαν ἀμυνομένου
εἶλε. ταύτης γὰρ τὸν περίβολον ὁρῶντες
Ῥωμαῖοι σαθρόν τε καὶ εὐάλωτον παντάπασιν
<pb id="v.1.p.450" />
ὄντα, μοῖραν αὐτοῦ ἀεὶ καθαιροῦντές τινα, νέᾳ τινὶ
ἀνενεοῦντο οἰκοδομίᾳ. <milestone unit="section" n="31" />
τότε γοῦν μέρος τι αὐτοῦ
καθελόντες, οὔπω δὲ τὸ λειπόμενον τοῦτο δειμάμενοι,
ἐπειδὴ τοὺς πολεμίους ἄγχιστά πη
ἐπύθοντο εἶναι, τῶν χρημάτων ὑπεξαγαγόντες τὰ
τιμιώτατα, οἱ μὲν εὐδαίμονες αὐτῆς τῶν οἰκητόρων
ἐς ἕτερα ἄττα ὀχυρώματα ἀπεχώρησαν, οἱ δὲ
λοιποὶ στρατιωτῶν χωρὶς αὐτοῦ ἔμειναν. <milestone unit="section" n="32" />
καὶ
γεωργῶν πάμπολύ τι χρῆμα ἐνταῦθα ξυνειλέχθαι
συνέβη. οὓς ὁ Χοσρόης ἀνδραποδίσας ἅπαν
ἐς ἔδαφος καθεῖλεν. <milestone unit="section" n="33" />
ὀλίγῳ τε ὕστερον τὸν ὅμηρον
Ἰωάννην δεξάμενος, ἀπεχώρησεν ἐς τὰ πάτρια
ἤθη. <milestone unit="section" n="34" />
Ἀρμένιοί τε οἱ τῷ Χοσρόῃ προσκεχωρηκότες,
τὰ πιστὰ πρὸς ῾Ρωμαίων λαβόντες, ξὺν τῷ Βασσάκῃ
ἐς Βυζάντιον ἦλθον. ταῦτα μὲν ἐν τῇ τρίτῃ
Χοσρόου ἐσβολῇ Ῥωμαίοις γενέσθαι ξυνέβη, καὶ
ὁ Βελισάριος βασιλεῖ ἐς Βυζάντιον μετάπεμπτος:
ἦλθεν, ἐφ̓ ᾧ ἐς Ἰταλίαν αὖθις σταλήσεται, πονηρῶν
ἤδη παντάπασι τῶν ἐκείνῃ πραγμάτων
Ῥωμαίοις ὄντων.
</p></div2>

<div2 type="chapter" n="22" org="uniform" sample="complete"><p><milestone unit="section" n="1" />
Ὑπὸ δὲ τοὺς χρόνους τούτους λοιμὸς γεγονεν,
ἐξ οὗ δὴ ἅπαντα ὀλίγου ἐδέησε τὰ ἀνθρώπεια
ἐξίτηλα εἶναι. ἅπασι μὲν οὖν τοῖς ἐξ οὐρανοῦ
ἐπισκήπτουσιν ἴσως ἂν καὶ λέγοιτό τις ὑπ̓
ἀνδρῶν τολμητῶν αἰτίου λόγος, οἷα πολλὰ φιλοῦσιν
οἱ ταῦτα δεινοὶ αἰτίας τερατεύεσθαι οὐδαμῆ
ἀνθρώπῳ καταληπτὰς οὔσας, φυσιολογίας
<pb id="v.1.p.452" />
τε ἀναπλάσσειν ὑπερορίους, ἐξεπιστάμενοι μὲν
ὡς λέγουσιν οὐδὲν ὑγιές, ἀποχρῆν δὲ ἡγούμενοι
σφίσιν, ἤν γε τῶν ἐντυγχανόντων τινὰς τῷ λόγῳ
ἐξαπατήσαντες πείσωσι. <milestone unit="section" n="2" />
τούτῳ μέντοι τῷ κακῷ
πρόφασίν τινα ἢ λόγῳ εἰπεῖν ἢ διανοίᾳ λογίσασθαι
μηχανή τις οὐδεμία ἐστί, πλήν γε δὴ
ὅσα ἐς τὸν θεὸν ἀναφέρεσθαι. <milestone unit="section" n="3" />
οὐ γὰρ ἐπὶ μέρους
τῆς γῆς οὐδὲ ἀνθρώπων τισὶ γέγονεν οὐδέ τινα
ὥραν τοῦ ἔτους ἔσχεν, ὅθεν ἂν καὶ σοφίσματα
αἰτίας εὑρέσθαι δυνατὰ εἴη, ἀλλὰ περιεβάλλετο
μὲν τὴν γῆν ξύμπασαν, βίους δὲ ἀνθρώπων
ἅπαντας ἔβλαψε, καίπερ ἀλλήλων ἐς τοὐναντίον
παρὰ πολὺ διαλλάσσοντας, οὔτε φύσεώς τινος
οὔτε ἡλικίας φεισάμενον. <milestone unit="section" n="4" />
εἴτε γὰρ χωρίων ἐνοικήσει
εἴτε νόμῳ διαίτης, ἢ φύσεως τρόπῳ, ἢ
ἐπιτηδεύμασιν, ἢ ἄλλῳ ὅτῳ ἀνθρώπων ἄνθρωποι
διαφέρουσιν, ἐν ταύτῃ δὴ μόνῃ τῇ νόσῳ τὸ
διαλλάσσον οὐδὲν ὤνησεν. <milestone unit="section" n="5" />
ἐπέσκηψε δὲ τοῖς
μὲν ὥρᾳ θέρους, τοῖς δὲ χειμῶνι, τοῖς δὲ κατὰ
τοὺς ἄλλους καιρούς. λεγέτω μὲν οὖν ὥς πη
ἕκαστος περὶ αὐτῶν γινώσκει καὶ σοφιστὴς καὶ
μετεωρολόγος, ἐγὼ δὲ ὅθεν τε ἤρξατο ἡ νόσος
ἥδε καὶ τρόπῳ δὴ ὅτῳ τοὺς ἀνθρώπους διέφθειρεν
ἐρῶν ἔρχομαι.
<milestone unit="section" n="6" />
Ἤρξατο μὲν ἐξ Αἰγυπτίων οἳ ᾤκηνται ἐν
Πηλουσίῳ. γενομένη δὲ δίχα πὴ μὲν ἐπί τε
Ἀλεξανδρείας καὶ τῆς ἄλλης Αἰγύπτου ἐχώρησε,
πὴ δὲ ἐπὶ Παλαιστίνους τοὺς Αἰγυπτίοις ὁμόρους
ἦλθεν, ἐντεῦθέν τε κατέλαβε τὴν γῆν σύμπασαν,
ὁδῷ τε ἀεὶ προϊοῦσα καὶ χρόνοις βαδίζουσα
τοῖς καθήκουσιν. <milestone unit="section" n="7" />
ἐπὶ ῥητοῖς γὰρ ἐδόκει χωρεῖν
<pb id="v.1.p.454" />
καὶ χρόνον τακτὸν ἐν χώρᾳ ἑκάστῃ διατριβὴν
ἔχειν, ἐς οὐδένας μὲν ἀνθρώπων παρέργως τῷ
φθόρῳ χρωμένη, σκεδαννυμένη δὲ ἐφ̓ ἑκάτερα
μέχρι ἐς τὰς τῆς οἰκουμένης ἐσχατιάς, ὥσπερ
δεδοικυῖα μή τις αὐτὴν τῆς γῆς διαλάθοι μυχός.
<milestone unit="section" n="8" />
οὔτε γὰρ νῆσόν τινα ἢ σπήλαιον ἢ ἀκρώρειαν
ἐλίπετο ἀνθρώπους οἰκήτορας ἔχουσαν: ἢν δέ
πού τινα καὶ παρήλασε χώραν, ἢ μὴ ψαύσασα
τῶν ταύτῃ ἀνθρώπων ἢ ἀμωσγέπως αὐτῶν ἁψαμένη,
ἀλλὰ χρόνῳ τῷ ὑστέρῳ αὖθις ἐνταῦθα
ἐπανιοῦσα τῶν μὲν περιοίκων, οἷς δὴ πικρότατα
ἐπέσκηψε πρότερον, οὐδαμῶς ἥψατο, τῆς δὲ
χώρας ἐκείνης οὐ πρότερον ἀπέστη ἕως τὸ
μέτρον ὀρθῶς καὶ δικαίως τῶν τετελευτηκότων
ἀπέδωκεν, ὅπερ καὶ τοῖς ἀμφ̓ αὐτὴν ᾠκημένοις
χρόνῳ τῷ προτέρῳ διεφθάρθαι τετύχηκεν. <milestone unit="section" n="9" />
ἀρξαμένη
δὲ ἀεὶ ἐκ τῆς παραλίας ἡ νόσος ἥδε, οὕτω
δὴ ἐς τὴν μεσόγειον ἀνέβαινε χώραν. δευτέρῳ
δὲ ἔτει ἐς Βυζάντιον μεσοῦντος τοῦ ἦρος ἀφίκετο,
<milestone unit="section" n="10" />
ἔνθα καὶ ἐμοὶ ἐπιδημεῖν τηνικαῦτα ξυνέβη. ἐγίνετο
δὲ ὧδε. φάσματα δαιμόνων πολλοῖς ἐς
πᾶσαν ἀνθρώπου ἰδέαν ὤφθη, ὅσοι τε αὐτοῖς
παραπίπτοιεν, παίεσθαι ᾤοντο πρὸς τοῦ ἐντυχόντος
ἀνδρὸς ὅπη παρατύχοι τοῦ σώματος,
ἅμα τε τὸ φάσμα τοῦτο ἑώρων καὶ τῇ νόσῳ
αὐτίκα ἡλίσκοντο. <milestone unit="section" n="11" />
κατ̓ ἀρχὰς μὲν οὖν οἱ
παραπεπτωκότες ἀποτρέπεσθαι αὐτὰ ἐπειρῶντο,
τῶν τε ὀνομάτων ἀποστοματίζοντες τὰ θειότατα
καὶ τὰ ἄλλα ἐξοσιούμενοι, ὡς ἕκαστός πη ἐδύνατο,
ἤνυον μέντοι τὸ παράπαν οὐδέν, ἐπεὶ κἀν
τοῖς ἱεροῖς οἱ πλεῖστοι καταφεύγοντες διεφθείροντο.
<pb id="v.1.p.456" />
<milestone unit="section" n="12" />
ὕστερον δὲ οὐδὲ τοῖς φίλοις καλοῦσιν
ἐπακούειν ἠξίουν, ἀλλὰ καθείρξαντες αὑτοὺς ἐν
τοῖς δωματίοις, ὅτι δὴ οὐκ ἐπαΐοιεν προσεποιοῦντο,
καίπερ ἀρασσομένων αὐτοῖς τῶν θυρῶν,
δειμαίνοντες δηλονότι μὴ δαιμόνων τις ὁ καλῶν
εἴη. <milestone unit="section" n="13" />
τισὶ δὲ οὐχ οὕτως ὁ λοιμὸς ἐπεγίνετο,
ἀλλ̓ ὄψιν ὀνείρου ἰδόντες ταὐτὸ τοῦτο πρὸς τοῦ
ἐπιστάντος πάσχειν ἐδόκουν, ἢ λόγου ἀκούειν
προλέγοντος σφίσιν ὅτι δὴ ἐς τῶν τεθνηξομένων
τὸν ἀριθμὸν ἀνάγραπτοι εἶεν. <milestone unit="section" n="14" />
τοῖς δὲ πλείστοις
οὔτε ὕπαρ οὔτε ὄναρ αἰσθομένοις τοῦ ἐσομένου
εἶτα τῇ νόσῳ ξυνέβη ἁλῶναι. <milestone unit="section" n="15" />
ἡλίσκοντο δὲ
τρόπῳ τοιῷδε. ἐπύρεσσον ἄφνω, οἱ μὲν ἐξ ὕπνου
ἐγηγερμένοι, οἱ δὲ περιπάτους ποιούμενοι, οἱ δὲ
ἄλλο ὅ τι δὴ πράσσοντες. <milestone unit="section" n="16" />
καὶ τὸ μὲν σῶμα
οὔτε τι διήλλασσε τῆς προτέρας χροιᾶς οὔτε
θερμὸν ἦν, ἅτε πυρετοῦ ἐπιπεσόντος, οὐ μὴν
οὐδὲ φλόγωσις ἐπεγίνετο, ἀλλ̓ οὕτως ἀβληχρός
τις ἐξ ἀρχῆς τε καὶ ἄχρις ἑσπέρας ὁ πυρετὸς
ἦν ὥστε μήτε τοῖς νοσοῦσιν αὐτοῖς μήτε ἰατρῷ
ἁπτομένῳ δόκησιν κινδύνου παρέχεσθαι. <milestone unit="section" n="17" />
οὐ γὰρ
οὖν οὐδέ τις τελευτᾶν τῶν περιπεπτωκότων ἀπ̓
αὐτοῦ ἔδοξεν. ἡμέρᾳ δὲ τοῖς μὲν τῇ αὐτῇ, τοῖς
δὲ τῇ ἐπιγενομένῃ, ἑτέροις δὲ οὐ πολλαῖς ὕστερον
βουβὼν ἐπῆρτο, οὐκ ἐνταῦθα μόνον, ἔνθα καὶ
τὸ τοῦ σώματος μόριον, ὃ δὴ τοῦ ἤτρου ἔνερθέν
<pb id="v.1.p.458" />
ἐστι, βουβὼν κέκληται, ἀλλὰ καὶ τῆς μάλης
ἐντός, ἐνίοις δὲ καὶ παρὰ τὰ ὦτα καὶ ὅπου ποτὲ
τῶν μηρῶν ἔτυχε.
<milestone unit="section" n="18" />
Τὰ μὲν οὖν ἄχρι τοῦδε πᾶσιν ὁμοίως σχεδόν τι
τοῖς τῇ νόσῳ ἁλισκομένοις ξυνέβαινε: τὰ δὲ
ἐνθένδε οὐκ ἔχω εἰπεῖν πότερον ἐν τῷ διαλλάσσοντι
τῶν σωμάτων καὶ ἡ διαφορὰ τῶν ξυμπιπτόντων
ἐγίνετο, ἢ ὅπη ποτὲ βουλομένῳ εἴη
τῷ τὴν νόσον ἐπαγαγόντι. <milestone unit="section" n="19" />
ἐπεγίνετο γὰρ τοῖς
μὲν κῶμα βαθύ, τοῖς δὲ παραφροσύνη ὀξεῖα,
ἑκάτεροί τε τὰ πρὸς τὴν νόσον ἐπιτηδείως ἔχοντα
ἔπασχον: οἷς μὲν γὰρ τὸ κῶμα ἐπέκειτο, πάντων
ἐπιλελησμένοι τῶν εἰωθότων σφίσιν ἐς ἀεὶ καθεύδειν
ἐδόκουν. <milestone unit="section" n="20" />
καὶ εἰ μέν τις αὐτῶν ἐπιμελοῖτο,
μεταξὺ ἤσθιον, τινὲς δὲ καὶ ἀπημελημένοι ἀπορίᾳ
τροφῆς εὐθὺς ἔθνησκον. <milestone unit="section" n="21" />
οἱ μέντοι τῷ τῆς παραφροσύνης
ἁλόντες κακῷ ἀγρυπνίᾳ τε καὶ φαντασίᾳ
πολλῇ εἴχοντο, καί τινας ὑποπτεύοντες
ἐπιέναι σφίσιν ὡς δὴ ἀπολοῦντας, ἐς ταραχήν
τε καθίσταντο καὶ ἀναβοῶντες ἐξαίσιον οἷον
ἐς φυγὴν ὥρμηντο. <milestone unit="section" n="22" />
οἵ τε αὐτοὺς θεραπεύοντες
καμάτῳ ἀπαύστῳ ἐχόμενοι τὰ ἀνήκεστα ἐς ἀεὶ
ἔπασχον. <milestone unit="section" n="23" />
διὸ δὴ ἅπαντες αὐτοὺς οὐχ ἧσσον
ἢ τοὺς πονουμένους ᾠκτίζοντο, οὐχ ὅτι τῷ λοιμῷ
ἐπιέζοντο ἐκ τοῦ προσιέναι ῾οὔτε γὰρ ἰατρῷ οὔτε
ἰδιώτῃ μεταλαχεῖν τοῦ κακοῦ τοῦδε τῶν νοσούντων
ἢ τῶν τετελευτηκότων ἁπτομένῳ ξυνέβη,
ἐπεὶ πολλοὶ μὲν ἀεὶ καὶ τοὺς οὐδὲν σφίσι
προσήκοντας ἢ θάπτοντες ἢ θεραπεύοντες ταύτῃ
<pb id="v.1.p.460" />
δὴ τῇ ὑπουργίᾳ παρὰ δόξαν ἀντεῖχον, πολλοὶ
δὲ τῆς νόσου ἀπροφασίστως αὐτοῖς ἐπιπεσούσης
εὐθὺς ἔθνησκον̓, ἀλλ̓ ὅτι ταλαιπωρίᾳ πολλῇ
εἴχοντο. <milestone unit="section" n="24" />
ἔκ τε γὰρ τῶν στρωμάτων ἐκπίπτοντας
καὶ καλινδουμένους ἐς τὸ ἔδαφος ἀντικαθίστων
αὖθις, καὶ ῥιπτεῖν σφᾶς αὐτοὺς ἐκ τῶν οἰκημάτων
ἐφιεμένους ὠθοῦντές τε καὶ ἀνθέλκοντες ἐβιάζοντο.
<milestone unit="section" n="25" />
ὕδωρ τε οἷς παρατύχοι, ἐμπεσεῖν ἤθελον,
οὐ δὴ οὐχ ὅσον τοῦ ποτοῦ ἐπιθυμίᾳ ῾ἐς γὰρ
θάλασσαν οἱ πολλοὶ ὥρμηντὀ, ἀλλ̓ αἴτιον ἦν
μάλιστα ἡ τῶν φρενῶν νόσος. <milestone unit="section" n="26" />
πολὺς δὲ αὐτοῖς
καὶ περὶ τὰς βρώσεις ἐγένετο πόνος. οὐ γὰρ
εὐπετῶς προσίεντο ταύτας. πολλοί τε ἀπορίᾳ
τοῦ θεραπεύοντος διεφθάρησαν, ἢ λιμῷ πιεζόμενοι,
<milestone unit="section" n="27" />
ἢ ἀφ̓ ὑψηλοῦ καθιέντες τὸ σῶμα. ὅσοις
δὲ οὔτε κῶμα οὔτε παραφροσύνη ἐνέπεσε, τούτοις
δὴ ὅ τε βουβὼν ἐσφακέλιζε καὶ αὐτοὶ ταῖς
ὀδύναις οὐκέτι ἀντέχοντες ἔθνησκον. <milestone unit="section" n="28" />
τεκμηριώσειε
δ̓ ἄν τις καὶ τοῖς ἄλλοις ἅπασι κατὰ
ταὐτὰ ξυμβῆναι, ἀλλ̓ ἐπεὶ ἐν αὑτοῖς ὡς ἥκιστα
ἦσαν, ξυνεῖναι τῆς ὀδύνης οὐδαμῆ εἶχον, τοῦ
πάθους αὐτοῖς τοῦ ἀμφὶ τὰς φρένας παραιρουμένου
τὴν αἴσθησιν.
<milestone unit="section" n="29" />
Ἀπορούμενοι γοῦν τῶν τινες ἰατρῶν τῇ τῶν
ξυμπιπτόντων ἀγνοίᾳ τό τε τῆς νόσου κεφάλαιον
ἐν τοῖς βουβῶσιν ἀποκεκρίσθαι οἰόμενοι, διερευνᾶσθαι
τῶν τετελευτηκότων τὰ σώματα ἔγνωσαν.
καὶ διελόντες τῶν βουβώνων τινάς, ἄνθρακος
δεινόν τι χρῆμα ἐμπεφυκὸς εὗρον.
<pb id="v.1.p.462" />
<milestone unit="section" n="30" />
Ἔθνησκον δὲ οἱ μὲν αὐτίκα, οἱ δὲ ἡμέραις
πολλαῖς ὕστερον, τισί τε φλυκταίναις μελαίναις
ὅσον φακοῦ μέγεθος ἐξήνθει τὸ σῶμα, οἳ οὐδὲ
μίαν ἐπεβίων ἡμέραν, ἀλλ̓ εὐθυωρὸν ἅπαντες
ἔθνησκον. <milestone unit="section" n="31" />
πολλοὺς δὲ καί τις αὐτόματος αἵματος
ἐπιγινόμενος ἔμετος εὐθὺς διεχρήσατο.
<milestone unit="section" n="32" />
ἐκεῖνο μέντοι ἀποφήνασθαι ἔχω, ὡς τῶν ἰατρῶν
οἱ δοκιμώτατοι πολλοὺς μὲν τεθνήξεσθαι προηγόρευον,
οἳ δὴ κακῶν ἀπαθεῖς ὀλίγῳ ὕστερον
παρὰ δόξαν ἐγίνοντο, πολλοὺς δὲ ὅτι σωθήσονται
ἰσχυρίζοντο, οἳ δὴ διαφθαρήσεσθαι ἔμελλον αὐτίκα
δὴ μάλα. <milestone unit="section" n="33" />
οὕτως αἰτία τις ἦν οὐδεμία ἐν
ταύτῃ τῇ νόσῳ ἐς ἀνθρώπου λογισμὸν φέρουσα:
πᾶσι γάρ τις ἀλόγιστος ἀπόβασις ἐπὶ πλεῖστον
ἐφέρετο, καὶ τὰ λουτρὰ τοὺς μὲν ὤνησε, τοὺς
δὲ οὐδέν τι ἧσσον κατέβλαψεν. <milestone unit="section" n="34" />
ἀμελούμενοί
τε πολλοὶ ἔθνησκον, πολλοὶ δὲ παρὰ λόγον
ἐσώζοντο. καὶ πάλιν αὖ τὰ τῆς θεραπείας ἐφ̓
ἑκάτερα τοῖς χρωμένοις ἐχώρει: καὶ τὸ ξύμπαν
εἰπεῖν οὐδεμία μηχανὴ ἀνθρώπῳ ἐς τὴν σωτηρίαν
ἐξεύρητο, οὔτε προφυλαξαμένῳ μὴ πεπονθέναι
οὔτε τοῦ κακοῦ ἐπιπεσόντος περιγενέσθαι, ἀλλὰ
καὶ τὸ παθεῖν ἀπροφάσιστον ἦν καὶ τὸ περιεῖναι αὐτόματον.
<milestone unit="section" n="35" />
Καὶ γυναιξὶ δὲ ὅσαι ἐκύουν προὖπτος ἐγίνετο
τῇ νόσῳ ἁλισκομέναις ὁ θάνατος. αἱ μὲν γὰρ
ἀμβλίσκουσαι ἔθνησκον, αἱ δὲ τίκτουσαι ξὺν
αὐτοῖς εὐθὺς τοῖς τικτομένοις ἐφθείροντο. <milestone unit="section" n="36" />
τρεῖς
μέντοι λεχοῦς λέγουσι τῶν παίδων σφίσιν ἀπολομένων
<pb id="v.1.p.464" />
περιγενέσθαι, καὶ μιᾶς ἤδη ἐν τῷ τοκετῷ
ἀποθανούσης τετέχθαι τε καὶ περιεῖναι τῷ παιδίῳ ξυμβῆναι.
<milestone unit="section" n="37" />
Ὅσοις μὲν οὖν μείζων τε ὁ βουβὼν ᾔρετο καὶ
ἐς πύον ἀφῖκτο, τούτοις δὴ περιεῖναι τῆς νόσου
ἀπαλλασσομένοις ξυνέβαινεν, ἐπεὶ δῆλον ὅτι
αὐτοῖς ἡ ἀκμὴ ἐς τοῦτο ἐλελωφήκει τοῦ ἄνθρακος,
γνώρισμά τε τῆς ὑγείας τοῦτο ἐκ τοῦ ἐπὶ πλεῖστον
ἐγίνετο: οἷς δὲ ὁ βουβὼν ἐπὶ τῆς προτέρας
ἰδέας διέμεινε, τούτοις περιειστήκει τὰ κακὰ ὧν
ἄρτι ἐμνήσθην. <milestone unit="section" n="38" />
τισὶ δὲ αὐτῶν καὶ τὸν μηρὸν
ἀποξηρανθῆναι ξυνέβη, ἐφ̓ οὗ ὁ βουβὼν ἐπαρθεὶς
ὡς ἥκιστα ἔμπυος γέγονεν. <milestone unit="section" n="39" />
ἄλλοις τε οὐκ ἐπ̓
ἀκεραίῳ τῇ γλώσσῃ περιγενέσθαι τετύχηκεν,
ἀλλ̓ ἢ τραυλίζουσιν, ἢ μόλις τε καὶ ἄσημα
φθεγγομένοις βιῶναι.
</p></div2>

<div2 type="chapter" n="23" org="uniform" sample="complete"><p><milestone unit="section" n="1" />
Ἡ μὲν οὖν νόσος ἐν Βυζαντίῳ ἐς τέσσαρας
διῆλθε μῆνας, ἤκμασε δὲ ἐν τρισὶ μάλιστα. <milestone unit="section" n="2" />
καὶ
κατ̓ ἀρχὰς μὲν ἔθνησκον τῶν εἰωθότων ὀλίγῳ
πλείους, εἶτα ἔτι μᾶλλον τὸ κακὸν ᾔρετο, μετὰ
δὲ ἐς πεντακισχιλίους ἡμέρᾳ ἑκάστῃ ἐξικνεῖτο
τὸ τῶν νεκρῶν μέτρον, καὶ αὖ πάλιν ἐς μυρίους
τε καὶ τούτων ἔτι πλείους ἦλθε. <milestone unit="section" n="3" />
τὰ μὲν οὖν
πρῶτα τῆς ταφῆς αὐτὸς ἕκαστος ἐπεμελεῖτο
τῶν κατὰ τὴν οἰκίαν νεκρῶν, οὓς δὴ καὶ ἐς
ἀλλοτρίας θήκας ἐρρίπτουν ἢ λανθάνοντες ἢ
βιαζόμενοι: ἔπειτα δὲ πάντα ἐν ἅπασι ξυνεταράχθη.
<milestone unit="section" n="4" />
δοῦλοί τε γὰρ ἔμειναν δεσποτῶν ἔρημοι,
<pb id="v.1.p.466" />
ἄνδρες τε τὰ πρότερα λίαν εὐδαίμονες τῆς τῶν
οἰκετῶν ὑπουργίας ἢ νοσούντων ἢ τετελευτηκότων
ἐστέρηντο, πολλαί τε οἰκίαι παντάπασιν ἔρημοι
ἀνθρώπων ἐγένοντο. <milestone unit="section" n="5" />
διὸ δὴ ξυνέβη τισὶ τῶν
γνωρίμων τῇ ἀπορίᾳ ἡμέρας πολλὰς ἀτάφοις εἶναι.
Ἔς τε βασιλέα ἡ τοῦ πράγματος πρόνοια,
<milestone unit="section" n="6" />
ὡς τὸ εἰκός, ἦλθε. στρατιώτας οὖν ἐκ παλατίου
καὶ χρήματα νείμας Θεόδωρον ἐκέλευε τοῦ ἔργου
τούτου ἐπιμελεῖσθαι, ὃς δὴ ἀποκρίσεσι ταῖς
βασιλικαῖς ἐφειστήκει, ἀεὶ τῷ βασιλεῖ τὰς τῶν
ἱκετῶν δεήσεις ἀγγέλλων, σημαίνων τε αὖθις
ὅσα ἂν αὐτῷ βουλομένῳ εἴη. ῥεφερενδάριον τῇ
Λατίνων φωνῇ τὴν τιμὴν ταύτην καλοῦσι Ῥωμαῖοι.
<milestone unit="section" n="7" />
οἷς μὲν οὖν οὔπω παντάπασιν ἐς ἐρημίαν
ἐμπεπτωκότα τὰ κατὰ τὴν οἰκίαν ἐτύγχανεν,
αὐτοὶ ἕκαστοι τὰς τῶν προσηκόντων ἐποιοῦντο
ταφάς. <milestone unit="section" n="8" />
Θεόδωρος δὲ τά τε βασιλέως διδοὺς
χρήματα καὶ τὰ οἰκεῖα προσαναλίσκων τοὺς
ἀπημελημένους τῶν νεκρῶν ἔθαπτεν. <milestone unit="section" n="9" />
ἐπεὶ δὲ
τὰς θήκας ἁπάσας αἳ πρότερον ἦσαν ἐμπίπλασθαι
τῶν νεκρῶν ἔτυχεν, οἱ δὲ ὀρύσσοντες
ἅπαντα ἐφεξῆς τὰ ἀμφὶ τὴν πόλιν χωρία,
ἐνταῦθά τε τοὺς θνήσκοντας κατατιθέμενοι, ὡς
ἕκαστός πη ἐδύνατο, ἀπηλλάσσοντο, ἔπειτα δὲ
οἱ τὰς κατώρυχας ταύτας ποιούμενοι πρὸς τῶν
ἀποθνησκόντων τὸ μέτρον οὐκέτι ἀντέχοντες,
ἐς τοὺς πύργους τοῦ περιβόλου ἀνέβαινον ὃς
ἐν Συκαῖς ἐστι: <milestone unit="section" n="10" />
τάς τε ὀροφὰς περιελόντες
ἐνταῦθα ἐρρίπτουν τὰ σώματα οὐδενὶ κόσμῳ,
<pb id="v.1.p.468" />
καὶ ξυννήσαντες, ὥς πη ἑκάστῳ παρέτυχεν,
ἐμπλησάμενοί τε τῶν νεκρῶν ὡς εἰπεῖν ἅπαντας,
<milestone unit="section" n="11" />
εἶτα ταῖς ὀροφαῖς αὖθις ἐκάλυπτον. καὶ ἀπ̓
αὐτοῦ πνεῦμα δυσῶδες ἐς τὴν πόλιν ἰὸν ἔτι
μᾶλλον ἐλύπει τοὺς ταύτῃ ἀνθρώπους, ἄλλως τε
ἢν καὶ ἄνεμός τις ἐκεῖθεν ἐπίφορος ἐπιπνεύσειε.
<milestone unit="section" n="12" />
Πάντα τε ὑπερώφθη τότε τὰ περὶ τὰς ταφὰς
νόμιμα. οὔτε γὰρ παραπεμπόμενοι ᾗ νενόμισται
οἱ νεκροὶ ἐκομίζοντο οὔτε καταψαλλόμενοι ἧπερ
εἰώθει, ἀλλ̓ ἱκανὸν ἦν, εἰ φέρων τις ἐπὶ τῶν
ὤμων τῶν τετελευτηκότων τινὰ ἔς τε τῆς πόλεως
τὰ ἐπιθαλάσσια ἐλθὼν ἔρριψεν, οὗ δὴ ταῖς
ἀκάτοις ἐμβαλλόμενοι σωρηδὸν ἔμελλον ὅπη
παρατύχοι κομίζεσθαι. <milestone unit="section" n="13" />
τότε καὶ τοῦ δήμου ὅσοι
στασιῶται πρότερον ἦσαν, ἔχθους τοῦ ἐς ἀλλήλους
ἀφέμενοι τῆς τε ὁσίας τῶν τετελευτηκότων
κοινῇ ἐπεμέλοντο καὶ φέροντες αὐτοὶ τοὺς οὐ
προσήκοντας σφίσι νεκροὺς ἔθαπτον. <milestone unit="section" n="14" />
ἀλλὰ καὶ
ὅσοι πράγμασι τὰ πρότερα παριστάμενοι αἰσχροῖς
τε καὶ πονηροῖς ἔχαιρον, οἵδε τὴν ἐς τὴν
δίαιταν ἀποσεισάμενοι παρανομίαν τὴν εὐσέβειαν
ἀκριβῶς ἤσκουν, οὐ τὴν σωφροσύνην μεταμαθόντες
οὐδὲ τῆς ἀρετῆς ἐρασταί τινες ἐκ τοῦ
αἰφνιδίου γεγενημένοι: <milestone unit="section" n="15" />
ἐπεὶ τοῖς ἀνθρώποις ὅσα
ἐμπέπηγε φύσει ἢ χρόνου μακροῦ διδασκαλίᾳ
ῥᾷστα δὴ οὕτω μεταβάλλεσθαι ἀδύνατά ἐστιν,
ὅτι μὴ θείου τινὸς ἀγαθοῦ ἐπιπνεύσαντος: ἀλλὰ
<pb id="v.1.p.470" />
τότε ὡς εἰπεῖν ἅπαντες καταπεπληγμένοι μὲν
τοῖς ξυμπίπτουσι, τεθνήξεσθαι δὲ αὐτίκα δὴ
μάλα οἰόμενοι, ἀνάγκῃ, ὡς τὸ εἰκός, πάσῃ τὴν
ἐπιείκειαν ἐπὶ καιροῦ μετεμάνθανον. <milestone unit="section" n="16" />
ταῦτά τοι,
ἐπειδὴ τάχιστα τῆς νόσου ἀπαλλαγέντες ἐσώθησαν
ἔν τε τῷ ἀσφαλεῖ γεγενῆσθαι ἤδη ὑπετόπασαν,
ἅτε τοῦ κακοῦ ἐπ̓ ἄλλους ἀνθρώπων
τινὰς κεχωρηκότος, ἀγχίστροφον αὖθις τῆς γνώμης
τὴν μεταβολὴν ἐπὶ τὰ χείρω πεποιημένοι,
μᾶλλον ἢ πρότερον τὴν τῶν ἐπιτηδευμάτων
ἀτοπίαν ἐνδείκνυνται, σφᾶς αὐτοὺς μάλιστα τῇ
τε πονηρίᾳ καὶ τῇ ἄλλῃ παρανομίᾳ νενικηκότες:
ἐπεὶ καὶ ἀπισχυρισάμενος ἄν τις οὐ τὰ ψευδῆ
εἴποι ὡς ἡ νόσος ἥδε εἴτε τύχῃ τινὶ εἴτε προνοίᾳ
ἐς τὸ ἀκριβὲς ἀπολεξαμένη τοὺς πονηροτάτους
ἀφῆκεν. ἀλλὰ ταῦτα μὲν τῷ ὑστέρῳ ἀποδέδεικται χρόνῳ.
<milestone unit="section" n="17" />
Τότε δὲ ἀγοράζοντά τινα οὐκ εὐπετὲς ἐδόκει
εἶναι ἔν γε Βυζαντίῳ ἰδεῖν, ἀλλ̓ οἴκοι καθήμενοι
ἅπαντες ὅσοις ξυνέβαινε τὸ σῶμα ἐρρῶσθαι,
ἢ τοὺς νοσοῦντας ἐθεράπευον, ἢ τοὺς τετελευτηκότας
ἐθρήνουν. <milestone unit="section" n="18" />
ἢν δέ τις καὶ προϊόντι
τινὶ ἐντυχεῖν ἴσχυσεν, ὅδε τῶν τινα νεκρῶν
ἔφερεν. ἐργασία τε ξύμπασα ἤργει, καὶ τὰς
τέχνας οἱ τεχνῖται μεθῆκαν ἁπάσας, ἔργα τε
ἄλλα ὅσα δὴ ἕκαστοι ἐν χερσὶν εἶχον. <milestone unit="section" n="19" />
ἐν
πόλει γοῦν ἀγαθοῖς ἅπασιν ἀτεχνῶς εὐθηνούσῃ
λιμός τις ἀκριβὴς ἐπεκώμαζεν. ἄρτον
ἀμέλει ἢ ἄλλο ὁτιοῦν διαρκῶς ἔχειν χαλεπόν τε
ἐδόκει καὶ λόγου πολλοῦ ἄξιον εἶναι: ὥστε καὶ
τῶν νοσούντων τισὶν ἄωρον ξυμβῆναι δοκεῖν
ἀπορίᾳ τῶν ἀναγκαίων τὴν τοῦ βίου καταστροφήν.
<pb id="v.1.p.472" />
<milestone unit="section" n="20" />
καὶ τὸ ξύμπαν εἰπεῖν, χλαμύδα οὐκ ἦν
ἐνδιδυσκόμενόν τινα ἐν Βυζαντίῳ τὸ παράπαν
ἰδεῖν, ἄλλως τε ἡνίκα βασιλεῖ νοσῆσαι ξυνέβη
῾καὶ αὐτῷ γὰρ ξυνέπεσε βουβῶνα ἐπῆρθαἰ,
ἀλλ̓ ἐν πόλει βασιλείαν ἐχούσῃ ξυμπάσης τῆς
Ῥωμαίων ἀρχῆς ἱμάτια ἐν ἰδιωτῶν λόγῳ ἅπαντες
ἀμπεχόμενοι ἡσυχῆ ἔμενον. <milestone unit="section" n="21" />
τὰ μὲν οὖν ἀμφὶ
τῷ λοιμῷ ἔν τε τῇ ἄλλῃ Ῥωμαίων γῇ καὶ ἐν
Βυζαντίῳ ταύτῃ πη ἔσχεν. ἐπέσκηψε δὲ καὶ ἐς
τὴν Περσῶν γῆν καὶ ἐς βαρβάρους τοὺς ἄλλους ἅπαντας.
</p></div2>

<div2 type="chapter" n="24" org="uniform" sample="complete"><p><milestone unit="section" n="1" />
Ἐτύγχανε δὲ ὁ Χοσρόης ἐξ Ἀσσυρίων ἐς
χωρίον Ἀδαρβιγάνων ἥκων πρὸς βορρᾶν ἄνεμον,
ἔνθεν διενοεῖτο ἐς τὴν Ῥωμαίων ἀρχὴν διὰ
Περσαρμενίων ἐσβάλλειν. <milestone unit="section" n="2" />
τὸ μέγα πυρεῖον ἐνταῦθά
ἐστιν, ὃ σέβονται Πέρσαι θεῶν μάλιστα.
οὗ δὴ τὸ πῦρ ἄσβεστον φυλάσσοντες μάγοι τά
τε ἄλλα ἐς τὸ ἀκριβὲς ἐξοσιοῦνται καὶ μαντείῳ
ἐς τῶν πραγμάτων τὰ μέγιστα χρῶνται. τοῦτό
ἐστι τὸ πῦρ ὅπερ Ἑστίαν ἐκάλουν τε καὶ ἐσέβοντο
ἐν τοῖς ἄνω χρόνοις Ῥωμαῖοι. <milestone unit="section" n="3" />
ἐνταῦθα
σταλείς τις ἐκ Βυζαντίου παρὰ Χοσρόην ἀπήγγελλε
Κωνσταντιανόν τε καὶ Σέργιον πρέσβεις
ἐς αὐτὸν ἐπὶ τῇ ξυμβάσει αὐτίκα δὴ μάλα
ἀφίξεσθαι. <milestone unit="section" n="4" />
ἤστην δὲ τὼ ἄνδρε τούτω ῥήτορέ
τε ἄμφω καὶ ξυνετὼ ἐς τὰ μάλιστα, Κωνσταντιανὸς
<pb id="v.1.p.474" />
μὲν Ἰλλυριὸς γένος, Σέργιος δὲ ἐξ Ἐδέσσης
πόλεως, ἣ ἐν Μεσοποταμίᾳ τυγχάνει οὖσα. <milestone unit="section" n="5" />
οὓς
δὴ ὁ Χοσρόης προσδεχόμενος ἡσυχῆ ἔμενεν. ἐν
δὲ τῇ πορείᾳ ταύτῃ Κωνσταντιανοῦ νοσήσαντος
καὶ χρόνου τριβέντος συχνοῦ, τὸν λοιμὸν ἐπισκῆψαι
Πέρσαις ξυνέπεσε. <milestone unit="section" n="6" />
διὸ δὴ Ναβέδης τηνικαῦτα
ἐν Περσαρμενίοις τὴν στρατηγίδα ἔχων
ἀρχὴν τὸν ἐν Δούβιος τῶν Χριστιανῶν ἱερέα
βασιλέως ἐπαγγείλαντος παρὰ Βαλεριανὸν τὸν
ἐν Ἀρμενίοις στρατηγὸν ἔπεμψεν, αἰτιασόμενόν
τε τὴν τῶν πρέσβεων βραδυτῆτα καὶ Ῥωμαίους
ἐς τὴν εἰρήνην ὁρμήσοντα προθυμίᾳ τῇ πάσῃ.
<milestone unit="section" n="7" />
καὶ ὃς ξὺν τῷ ἀδελφῷ ἐς Ἀρμενίους ἥκων, τῷ
τε Βαλεριανῷ ἐντυχών, αὐτός τε Ῥωμαίοις ἅτε
Χριστιανὸς ἰσχυρίζετο εὐνοϊκῶς ἔχειν καί οἱ
βασιλέα Χοσρόην πείθεσθαι ἀεὶ ἐς βουλὴν
πᾶσαν: ὥστε ἢν Ῥωμαίων οἱ πρέσβεις ἐς τὰ
Περσῶν ἤθη ξὺν αὐτῷ ἔλθωσιν, οὐκ ἄν τι αὐτοῖς
ἐμπόδισμα εἴη τοῦ τὴν εἰρήνην ὅπη βούλονται
διαθήσεσθαι. <milestone unit="section" n="8" />
ὁ μὲν οὖν ἱερεὺς τοσαῦτα εἶπεν:
ὁ δὲ τοῦ ἱερέως ἀδελφὸς Βαλεριανῷ ἐντυχὼν
λάθρα Χοσρόην ἐν μεγάλοις εἶναι κακοῖς ἔφασκε:
τόν τε γάρ οἱ παῖδα τυραννίδι ἐπιθέμενον ἐπαναστῆναι,
καὶ αὐτὸν ὁμοῦ ξὺν παντὶ τῷ Περσῶν
στρατῷ τῇ νόσῳ ἁλῶναι: διὸ δὴ καὶ Ῥωμαίοις
τανῦν ἐς τὴν ξύμβασιν ἐθέλειν ἰέναι. <milestone unit="section" n="9" />
ταῦτα
ἐπεὶ Βαλεριανὸς ἤκουσε, τὸν μὲν ἐπίσκοπον εὐθὺς
ἀπεπέμψατο, τοὺς πρέσβεις οὐκ εἰς μακρὰν
ὑποσχόμενος παρὰ Χοσρόην ἀφίξεσθαι, αὐτὸς
δὲ τοὺς λόγους ἐς βασιλέα Ἰουστινιανὸν οὕσπερ
ἠκηκόει ἀνήνεγκεν. <milestone unit="section" n="10" />
οἷς δὴ ὁ βασιλεὺς αὐτίκα
<pb id="v.1.p.476" />
ἠγμένος αὐτῷ τε καὶ Μαρτίνῳ καὶ τοῖς ἄλλοις
ἄρχουσιν ὅτι τάχιστα ἐσβάλλειν εἰς τὴν πολεμίαν
ἐπέστελλεν. εὖ γὰρ οἶδεν ὡς αὐτοῖς τῶν
πολεμίων οὐδεὶς ἐμποδὼν στήσεται. <milestone unit="section" n="11" />
ἐκέλευε δὲ
ξυλλεγέντας ἐς ταὐτὸ ἅπαντας οὕτω τὴν ἐσβολὴν
ἐπὶ Περσαρμενίους ποιήσασθαι. ταῦτα ἐπεὶ ἀπενεχθέντα
οἱ ἄρχοντες τὰ γράμματα εἶδον, ἅπαντες
ὁμοῦ τοῖς ἑπομένοις ξυνέρρεον ἐς τὰ ἐπὶ Ἀρμενίας χωρία.
<milestone unit="section" n="12" />
Ἤδη δὲ ὁ Χοσρόης ὀλίγῳ πρότερον τὸ Ἀδαρβιγάνων
δέει τῷ ἐκ τῆς νόσου ἀπολιπὼν ἐς τὴν
Ἀσσυρίαν παντὶ τῷ στρατῷ ἀπιὼν ᾤχετο, ἔνθα
δὴ οὔπω ἐνδεδημήκει τὸ τοῦ λοιμοῦ πάθος.
Βαλεριανὸς μὲν οὖν Θεοδοσιουπόλεως ἄγχιστα
ἐστρατοπεδεύσατο ξὺν τοῖς ἀμφ̓ αὐτὸν καταλόγοις,
καί οἱ Ναρσῆς ξυνετάττετο Ἀρμενίους τε
καὶ Ἐρούλων τινὰς ξὺν αὑτῷ ἔχων. <milestone unit="section" n="13" />
Μαρτῖνος
δὲ ὁ τῆς ἕω στρατηγὸς ξύν τε Ἰλδίγερι καὶ
Θεοκτίστῳ ἐς Κιθαρίζων τὸ φρούριον ἀφικόμενος
ἐνταῦθά τε πηξάμενος τὸ στρατόπεδον αὐτοῦ
ἔμεινε: διέχει δὲ Θεοδοσιουπόλεως ὁδῷ τεττάρων
ἡμερῶν τὸ φρούριον τοῦτο: ἵνα καὶ Πέτρος οὐκ
εἰς μακρὰν ξύν τε Ἀδολίῳ καὶ ἄλλοις τισὶν
ἄρχουσιν ἦλθεν. <milestone unit="section" n="14" />
ἡγεῖτο δὲ τῶν ταύτῃ καταλόγων
Ἰσαάκης ὁ Ναρσοῦ ἀδελφός. Φιλημοὺθ δὲ καὶ
Βῆρος ξὺν Ἐρούλοις τοῖς σφίσιν ἑπομένοις ἐς τὰ
ἐπὶ Χορζιανηνῆς χωρία ἦλθον, τοῦ Μαρτίνου
στρατοπέδου οὐ πολλῷ ἄποθεν. <milestone unit="section" n="15" />
Ἰοῦστός τε ὁ
βασιλέως ἀνεψιὸς καὶ Περάνιος καὶ Ἰωάννης ὁ
Νικήτου παῖς ξύν τε Δομνεντιόλῳ καὶ Ἰωάννῃ τῷ
<pb id="v.1.p.478" />
Φαγᾷ τὴν ἐπίκλησιν ἐστρατοπεδεύσαντο πρὸς τῷ
Φισῶν καλουμένῳ φρουρίῳ, ὅπερ ἄγχιστά πη τῶν
Μαρτυροπόλεως ὁρίων ἐστίν. <milestone unit="section" n="16" />
οὕτω μὲν οὖν
ἐστρατοπεδεύσαντο οἱ Ῥωμαίων ἄρχοντες ξὺν
τοῖς ἑπομένοις, ξυνῄει δὲ ὁ στρατὸς ἅπας ἐς τρισμυρίους.
<milestone unit="section" n="17" />
οὗτοι ἅπαντες οὔτε ἐς ταὐτὸ ξυνελέγησαν,
οὐ μὴν οὔτε ἀλλήλοις ἐς λόγους ἦλθον.
πέμποντες δὲ παῤ ἀλλήλους οἱ στρατηγοὶ τῶν
σφίσιν ἑπομένων τινὰς ὑπὲρ τῆς ἐσβολῆς ἐπυνθάνοντο.
<milestone unit="section" n="18" />
ἄφνω δὲ Πέτρος, οὐδενὶ κοινολογησάμενος,
ξὺν τοῖς ἀμφ̓ αὐτὸν ἀνεπισκέπτως ἐς τὴν
πολεμίαν ἐσέβαλλεν. ὅπερ ἡμέρᾳ τῇ ἐπιγινομένῃ
γνόντες Φιλημούθ τε καὶ Βῆρος, οἱ τῶν Ἐρούλων
ἡγούμενοι, εὐθὺς εἵποντο. <milestone unit="section" n="19" />
ἐπεί τε ταῦτα οἵ τε
ἀμφὶ Μαρτῖνον καὶ Βαλεριανὸν ἔμαθον, τῇ ἐσβολῇ
κατὰ τάχος ἐχρῶντο. <milestone unit="section" n="20" />
ἅπαντες δὲ ἀλλήλοις ὀλίγῳ
ὕστερον ἀνεμίγνυντο ἐν τῇ πολεμίᾳ, πλὴν Ἰούστου
τε καὶ τῶν ξὺν αὐτῷ, οἳ δὴ μακράν τε ἄποθεν,
ὥσπερ ἐρρήθη, ἐστρατοπεδευμένοι τοῦ ἄλλου
στρατοῦ, καὶ χρόνῳ ὕστερον τὴν ἐκείνων ἐσβολὴν
γνόντες, καὶ αὐτοὶ μὲν ἐσέβαλλον ὡς τάχιστα ἐς
τὴν κατ̓ αὐτοὺς πολεμίαν, ἀναμίγνυσθαι δὲ τοῖς
ξυνάρχουσιν οὐδαμῆ ἔσχον. <milestone unit="section" n="21" />
οἱ μέντοι ἄλλοι ξύμπαντες
ἐπορεύοντο εὐθὺ Δούβιος, οὔτε ληιζόμενοι
οὔτε τι ἄλλο ἄχαρι πράσσοντες ἐς τὴν Περσῶν χώραν.
</p></div2>

<div2 type="chapter" n="25" org="uniform" sample="complete"><p><milestone unit="section" n="1" />
Ἔστι δὲ τὸ Δούβιος χώρα τις τά τε ἄλλα ἀγαθὴ
καὶ ἀέρων τε καὶ ὑδάτων εὐεξίαν τινὰ διαρκῶς ἔχουσα,
Θεοδοσιουπόλεως δὲ ὁδῷ ἡμερῶν ὀκτὼ διέχει.
<pb id="v.1.p.480" />
<milestone unit="section" n="2" />
καὶ πεδία μὲν ἐνταῦθα ἱππήλατά ἐστι, κῶμαι δὲ
πολλαὶ πολυανθρωπότατοι ᾤκηνται ἀγχοτάτω
ἀλλήλαις καὶ πολλοὶ ἔμποροι κατ̓ ἐργασίαν ἐν
ταύταις οἰκοῦσιν. <milestone unit="section" n="3" />
ἔκ τε γὰρ Ἰνδῶν καὶ τῶν
πλησιοχώρων Ἰβήρων πάντων τε ὡς εἰπεῖν τῶν
ἐν Πέρσαις ἐθνῶν καὶ Ῥωμαίων τινῶν τὰ φορτία
ἐσκομιζόμενοι ἐνταῦθα ἀλλήλοις ξυμβάλλουσι.
<milestone unit="section" n="4" />
τόν τε τῶν Χριστιανῶν ἱερέα Καθολικὸν καλοῦσι
τῇ Ἑλλήνων φωνῇ, ὅτι δὴ ἐφέστηκεν εἶς ὢν
ἅπασι τοῖς ταύτῃ χωρίοις. <milestone unit="section" n="5" />
Δούβιος δὲ ἄποθεν
ὅσον εἴκοσι καὶ ἑκατὸν σταδίων ἐν δεξιᾷ ἰόντι ἐκ
Ῥωμαίων τῆς γῆς ὄρος ἐστὶ δύσβατόν τε καὶ
ἄλλως κρημνῶδες, καὶ κώμη τις ἐν δυσχωρίᾳ
στενοτάτη κειμένη, Ἀγγλὼν ὄνομα. <milestone unit="section" n="6" />
οὗ δὴ ὁ
Ναβέδης, ἐπειδὴ τάχιστα τῶν πολεμίων τὴν
ἔφοδον ἔγνω, παντὶ τῷ στρατῷ ἀποχωρήσας
χωρίου τε ἰσχύϊ θαρσήσας καθεῖρξεν αὑτόν. <milestone unit="section" n="7" />
καὶ
ἡ μὲν κώμη ἐς τοῦ ὄρους τὰ ἔσχατα κεῖται,
φρούριον δὲ ἐχυρὸν τῇ κώμῃ ταύτῃ ὁμώνυμον ἐν
τῷ κρημνώδει ἐστίν. <milestone unit="section" n="8" />
ὁ γοῦν Ναβέδης λίθοις μὲν
καὶ ἁμάξαις τὰς ἐπὶ τὴν κώμην ἀποφράξας
εἰσόδους δυσπρόσοδον ἔτι μᾶλλον εἰργάσατο ταύτην.
<milestone unit="section" n="9" />
ἐπίπροσθε δὲ τάφρον τινὰ ὀρύξας ἐνταῦθα
τὸ στράτευμα ἔστησε, προλοχίσας οἰκίσκους
τινὰς παλαιοὺς ἐνέδραις πεζῶν. ἐς τετρακισχιλίους
δὲ ἄνδρας ἅπαν ξυνῄει τὸ Περσῶν στράτευμα.
<milestone unit="section" n="10" />
Ταῦτα μὲν οὖν ἐπράσσετο τῇδε. Ῥωμαῖοι δὲ
ἀφικόμενοι ἐς χῶρον ἡμέρας ὁδῷ Ἀγγλῶν διέχοντα,
τῶν τινα πολεμίων ἐπὶ κατασκοπῇ ἰόντα
<pb id="v.1.p.482" />
λαβόντες ἐπυνθάνοντο ὅπη ποτὲ τανῦν ὁ Ναβέδης
εἴη. καὶ ὃς ἀνακεχωρηκέναι τὸν ἄνδρα ἐξ Ἀγγλῶν
παντὶ τῷ Μήδων στρατῷ ἔφασκεν. <milestone unit="section" n="11" />
ὃ δὴ ὁ
Ναρσῆς ἀκούσας δεινὰ ἐποιεῖτο, καὶ τοῖς ξυνάρχουσι
τὴν μέλλησιν ὀνειδίζων ἐλοιδορεῖτο. <milestone unit="section" n="12" />
ταὐτὸ
δὲ τοῦτο καὶ ἄλλοι ἐποίουν, ἐς ἀλλήλους ὑβρίζοντες,
καὶ τὸ λοιπὸν μάχης τε καὶ κινδύνου ἀφροντιστήσαντες
ληίζεσθαι τὰ ἐκείνῃ χωρία ἐν σπουδῇ
ἐποιοῦντο. <milestone unit="section" n="13" />
ἄραντες τοίνυν ἀστρατήγητοί τε καὶ
ἄτακτοι κόσμῳ οὐδενὶ ἐπίπροσθεν ᾔεσαν, οὔτε τι
ἔχοντες σύμβολον ἐν σφίσιν αὐτοῖς, ᾗπερ ἐν τοῖς
τοιούτοις ἀγῶσιν εἴθισται, οὔτε πη διακεκριμένοι
ἐν τάξει. <milestone unit="section" n="14" />
τοῖς γὰρ σκευοφόροις οἱ στρατιῶται
ἀναμιγνύμενοι ἐπορεύοντο ὡς ἐπὶ ἁρπαγὴν ἑτοιμοτάτην
ἰόντες χρημάτων μεγάλων. <milestone unit="section" n="15" />
ἐπεὶ δὲ Ἀγγλῶν
ἀγχοῦ ἐγένοντο, πέμπουσι κατασκόπους, οἳ
δὴ αὐτοῖς ἐπανιόντες ἀπήγγελλον τὴν τῶν πολεμίων
παράταξιν. <milestone unit="section" n="16" />
οἱ δὲ στρατηγοὶ τῷ ἀπροσδοκήτῳ
καταπλαγέντες ἀναστρέφειν μὲν ξὺν στρατῷ
τοσούτῳ τὸ πλῆθος αἰσχρόν τε καὶ ἄνανδρον
ὅλως ᾤοντο εἶναι, τάξαντες δὲ ὡς ἐκ τῶν παρόντων
εἰς τὰ τρία τέλη τὸ στράτευμα εὐθὺ τῶν
πολεμίων ἐχώρουν. <milestone unit="section" n="17" />
Πέτρος μὲν οὖν κέρας τὸ
δεξιὸν εἶχε, Βαλεριανὸς δὲ τὸ εὐώνυμον, εἰς δὲ τὸ
μέσον οἱ ἀμφὶ Μαρτῖνον ἐτάσσοντο. γενόμενοι δὲ
ἄγχιστά πη τῶν ἐναντίων ἡσύχαζον, τὴν τάξιν
σὺν ἀκοσμίᾳ φυλάσσοντες. <milestone unit="section" n="18" />
αἴτιον δὲ ἦν ἥ τε
δυσχωρία κρημνώδης ὑπερφυῶς οὖσα καὶ τὸ ἐξ
<pb id="v.1.p.484" />
ὑπογύου διαταχθέντας ἐς τὴν μάχην καθίστασθαι.
<milestone unit="section" n="19" />
ἔτι μέντοι καὶ οἱ βάρβαροι σφᾶς αὐτοὺς ἐς ὀλίγον
ξυναγαγόντες ἡσυχῆ ἔμενον, περισκοπούμενοι
τῶν ἐναντίων τὴν δύναμιν, προειρημένον αὐτοῖς
πρὸς Ναβέδου χειρῶν μὲν ὡς ἥκιστα ἄρχειν, ἢν
δέ πη ἐπισκήψωσιν οἱ πολέμιοι, κατὰ τὸ δυνατὸν
σφίσιν ἀμύνασθαι.
<milestone unit="section" n="20" />
Πρῶτος δὲ Ναρσῆς ξύν τε τοῖς Ἐρούλοις καὶ
Ῥωμαίων τοῖς ἑπομένοις ἐς χεῖρας τοῖς πολεμίοις
ἦλθεν, ὠθισμοῦ τε γενομένου ἐτρέψατο τοὺς κατ̓
αὐτὸν Πέρσας. <milestone unit="section" n="21" />
φεύγοντές τε οἱ βάρβαροι ἐς τὸ
φρούριον ἀνέβαινον δρόμῳ, ἔνθα δὴ ἀλλήλους
ἔργα ἀνήκεστα ἐν τῇ στενοχωρίᾳ εἰργάζοντο. <milestone unit="section" n="22" />
καὶ
τότε Ναρσῆς τε αὐτὸς τοῖς ἀμφ̓ αὐτὸν ἐγκελευσάμενος
πολλῷ ἔτι μᾶλλον τοῖς πολεμίοις ἐνέκειτο,
<milestone unit="section" n="23" />
καὶ Ῥωμαίων οἱ λοιποὶ ἔργου εἴχοντο. ἐξελθόντες
δὲ ἐκ τοῦ αἰφνιδίου ἐκ τῶν κατὰ τοὺς στενωποὺς
οἰκίσκων οἱ προλοχίζοντες, ὥσπερ ἐρρήθη, τῶν τε
Ἐρούλων τινὰς κτείνουσιν, ἀπροσδόκητοι ἐπιπεσόντες,
καὶ Ναρσῆν κατὰ κόρρης αὐτὸν παίουσι.
<milestone unit="section" n="24" />
καὶ αὐτὸν Ἰσαάκης ὁ ἀδελφὸς καιρίαν τυπέντα
ὑπεξήγαγε τῶν μαχομένων. ὃς δὴ ὀλίγῳ ὕστερον
ἐτελεύτησεν, ἀνὴρ ἀγαθὸς ἐν τῷ πόνῳ τούτῳ
γενόμενος. <milestone unit="section" n="25" />
ταραχῆς δέ, ὡς τὸ εἰκός, ἐνθένδε πολλῆς
ἐς τὸν Ῥωμαίων στρατὸν ἐμπεσούσης, ἅπαν ὁ
Ναβέδης ἐπαφῆκε τοῖς ἐναντίοις τὸ Περσῶν
στράτευμα. <milestone unit="section" n="26" />
οἱ δὲ βάλλοντες ἐν τοῖς στενωποῖς
ἐς πολεμίων πάμπολυ πλῆθος πολλούς τε ἄλλους
εὐπετῶς ἔκτεινον καὶ διαφερόντως Ἐρούλους, οἳ
ξὺν τῷ Ναρσῇ τὰ πρῶτα τοῖς ἐναντίοις ἐπιπεσόντες
<pb id="v.1.p.486" />
ἀφύλακτοι ἐκ τοῦ ἐπὶ πλεῖστον ἐμάχοντο.
<milestone unit="section" n="27" />
οὔτε γὰρ κράνος οὔτε θώρακα οὔτε ἄλλο τι φυλακτήριον
Ἔρουλοι ἔχουσιν, ὅτι μὴ ἀσπίδα καὶ τριβώνιον
ἁδρόν, ὃ δὴ διεζωσμένοι ἐς τὸν ἀγῶνα
καθίστανται. <milestone unit="section" n="28" />
δοῦλοι μέντοι Ἔρουλοι καὶ ἀσπίδος
χωρὶς ἐς μάχην χωροῦσιν, ἐπειδὰν δὲ ἄνδρες ἐν
πολέμῳ ἀγαθοὶ γένωνται, οὕτω δὴ ἀσπίδας αὐτοῖς
ἐφιᾶσιν οἱ δεσπόται προβάλλεσθαι ἐν ταῖς
ξυμβολαῖς. τὰ μὲν τῶν Ἐρούλων ταύτῃ πη ἔχει.
<milestone unit="section" n="29" />
Ῥωμαῖοι δὲ οὐκ ἐνεγκόντες τοὺς πολεμίους ἀνὰ
κράτος ἅπαντες ἔφευγον, οὔτε ἀλκῆς μεμνημένοι
οὔτε τινὰ αἰδῶ ἢ ἄλλο τι ἐν νῷ ἀγαθὸν ἔχοντες.
<milestone unit="section" n="30" />
Πέρσαι δὲ αὐτοὺς ὑποπτεύοντες οὐκ ἐς φυγὴν
ἀναίσχυντον οὕτω τετράφθαι, ἄλλ̓ ἐνέδραις τισὶν
ἐς αὐτοὺς χρῆσθαι, ἄχρι ἐς τὰς δυσχωρίας διώξαντες
εἶτα ἀνέστρεφον, οὐ τολμῶντες ἐν τῷ
ὁμαλεῖ ὀλίγοι πρὸς πολλοὺς διαμάχεσθαι. <milestone unit="section" n="31" />
Ῥωμαῖοι
μέντοι, καὶ διαφερόντως οἱ στρατηγοὶ πάντες,
δίωξιν ἐπὶ σφᾶς ἀεὶ ποιεῖσθαι τοὺς πολεμίους
οἰόμενοι ἔφευγον ἔτι μᾶλλον, οὐδένα ἀνιέντες
καιρόν, θέουσι μὲν τοῖς ἵπποις ἐγκελευόμενοι
μάστιγι καὶ κραυγῇ, τοὺς δὲ θώρακας καὶ τὰ
ἄλλα ὅπλα ῥιπτοῦντες σπουδῇ τε καὶ θορύβῳ ἐς
ἔδαφος. <milestone unit="section" n="32" />
οὐ γὰρ ἀντιτάξασθαι καταλαμβάνουσιν
αὐτοὺς ἐθάρσουν Πέρσαις, ἀλλ̓ ἐν μόνοις τοῖς τῶν
ἵππων ποσὶ τὰς τῆς σωτηρίας ἐλπίδας εἶχον καί,
τὸ ξύμπαν εἰπεῖν, τοιαύτη γέγονεν ἡ φυγὴ ὥστε
τῶν ἵππων σχεδόν τι αὐτοῖς οὐδεὶς διεβίω, ἀλλ̓
ἡνίκα τοῦ δρόμου ἐπαύσαντο, πεσόντες εὐθὺς
διεφθάρησαν. <milestone unit="section" n="33" />
καὶ πάθος τοῦτο μέγα Ῥωμαίοις
<pb id="v.1.p.488" />
οἶον οὔποτε πρότερον γέγονε. πολλοί τε γὰρ
αὐτῶν ἔθανον καὶ πλείους ἔτι ὑπὸ τοῖς πολεμίοις
ἐγένοντο. <milestone unit="section" n="34" />
ὅπλα τε αὐτῶν οἱ πολέμιοι καὶ ὑποζύγια
ἔλαβον τοσαῦτα τὸ πλῆθος, ὥστε πλουσιώτερα
δοκεῖν ἐκ τούτου γενέσθαι τοῦ ἔργου τὰ
Περσῶν πράγματα. <milestone unit="section" n="35" />
Ἀδόλιος δὲ διὰ φρουρίου ἐν
ταύτῃ δὴ τῇ ὑπαγωγῇ παριὼν ἐν Περσαρμενίοις
κειμένου λίθῳ τε τὴν κεφαλὴν πρός του τῶν
ταύτῃ ᾠκημένων πληγεὶς αὐτοῦ διεφθάρη, οἵ τε
ἀμφὶ τὸν Ἰοῦστον καὶ Περάνιον ἐσβαλόντες ἐς τὰ
ἐπὶ Ταραύνων χωρία καὶ ὀλίγα ἄττα ληισάμενοι
εὐθὺς ἐπανῆλθον.
</p></div2>

<div2 type="chapter" n="26" org="uniform" sample="complete"><p><milestone unit="section" n="1" />
Τῷ δὲ ἐπιγινομένῳ ἔτει Χοσρόης ὁ Καβάδου τὸ
τέταρτον ἐς γῆν τὴν Ῥωμαίων ἐσέβαλλεν, ἐπὶ τὴν
Μεσοποταμίαν τὸ στράτευμα ἄγων. <milestone unit="section" n="2" />
αὕτη δὲ ἡ
ἐσβολὴ τῷ Χοσρόῃ τούτῳ οὐ πρὸς Ἰουστινιανὸν
τὸν Ῥωμαίων βασιλέα πεποίηται, οὐ μὴν οὐδὲ ἐπ̓
ἄλλων ἀνθρώπων οὐδένα, ὅτι μὴ ἐπὶ τὸν θεὸν
ὅνπερ Χριστιανοὶ σέβονται μόνον. <milestone unit="section" n="3" />
ἐπειδὴ γὰρ ἐν
τῇ πρώτῃ ἐφόδῳ Ἐδέσσης ἀποτυχὼν ἀνεχώρησε,
πολλή τις ἐγεγόνει αὐτῷ τε καὶ μάγοις, ἅτε πρὸς
τοῦ τῶν Χριστιανῶν θεοῦ ἡσσημένοις, κατήφεια.
<milestone unit="section" n="4" />
ἣν δὴ παρηγορῶν ὁ Χοσρόης ἐν τοῖς βασιλείοις
Ἐδεσσηνοὺς μὲν ἀνδραποδιεῖν ἠπείλησεν ἅπαντας
ἐς τὰ Περσῶν ἤθη, τὴν δὲ πόλιν μηλόβοτον
καταστήσεσθαι. <milestone unit="section" n="5" />
παντὶ γοῦν τῷ στρατῷ ἀγχοῦ
<pb id="v.1.p.490" />
Ἐδέσσης γενόμενος, Οὔννων τῶν οἱ ἑπομένων
τινὰς ἐπὶ τὸν τῆς πόλεως περίβολον ἔπεμψεν ὃς
δὴ τοῦ ἱπποδρόμου καθύπερθέν ἐστιν, ἄλλο μὲν
οὐδὲν κακουργήσοντας, πρόβατα δὲ ἁρπασομένους
ἅπερ οἱ ποιμένες πολλὰ ἐνταῦθά πη παρὰ τὸ
τείχισμα στήσαντες ἔτυχον, χωρίου τε ἰσχύϊ
θαρσοῦντες, ὅτι δὴ ἄναντες ὑπερφυῶς ἦν, καὶ
οὔποτε τολμήσειν τοὺς πολεμίους οἰόμενοι οὕτω
πη ἄγχιστα τοῦ τείχους ἰέναι. <milestone unit="section" n="6" />
οἱ μὲν οὖν βάρβαροι
τῶν προβάτων ἥπτοντο ἤδη, οἱ δὲ ποιμένες
καρτερώτατα <del status="unremarkable">ἀμυνόμενοι</del> διεκώλυον. <milestone unit="section" n="7" />
Περσῶν τε
τοῖς Οὔννοις ἐπιβεβοηθηκότων πολλῶν, ἀγέλην
μὲν ἐνθένδε ἀφελέσθαι τινὰ οἱ βάρβαροι ἴσχυσαν,
Ῥωμαίων δὲ στρατιωτῶν τε καὶ τῶν ἀπὸ τοῦ
δήμου ἐπεξελθόντων τοῖς πολεμίοις, ἡ μὲν μάχη ἐκ
χειρὸς γέγονεν, ἡ δὲ ἀγέλη αὐτόματος ἐς τοὺς
ποιμένας ἐπανῆκεν αὖθις. <milestone unit="section" n="8" />
τῶν τέ τις Οὔννων πρὸ
τῶν ἄλλων μαχόμενος μάλιστα πάντων ἠνώχλει
Ῥωμαίους. <milestone unit="section" n="9" />
καί τις αὐτὸν ἀγροῖκος ἐς γόνυ τὸ
δεξιὸν σφενδόνῃ ἐπιτυχὼν βάλλει, ὁ δὲ πρηνὴς
ἀπὸ τοῦ ἵππου ἐς τὸ ἔδαφος εὐθὺς ἔπεσεν, ὃ δὴ
Ῥωμαίους ἔτι μᾶλλον ἐπέρρωσεν. <milestone unit="section" n="10" />
ἥ τε μάχη
πρωὶ ἀρξαμένη ἐτελεύτα ἐς μέσην ἡμέραν, ἐν ᾗ
ἑκάτεροι τὸ πλέον ἔχειν οἰόμενοι διελύθησαν. <milestone unit="section" n="11" />
καὶ
Ῥωμαῖοι μὲν ἐντὸς τοῦ περιβόλου ἐγένοντο, οἱ δὲ
βάρβαροι ἀπὸ σταδίων τῆς πόλεως ἑπτὰ διεσκηνημένοι
ἐστρατοπεδεύσαντο ἅπαντες.
<milestone unit="section" n="12" />
Τότε ὁ Χοσρόης εἴτε τινὰ ὄψιν ὀνείρου εἶδεν ἤ
τις αὐτῷ ἔννοια γέγονεν, ὡς δὶς ἐγχειρήσας ἢν μὴ
<pb id="v.1.p.492" />
δυνατὸς εἴη Ἔδεσσαν ἐξελεῖν, πολλήν οἱ αἰσχύνην
τινὰ περιβαλέσθαι ξυμβήσεται. <milestone unit="section" n="13" />
διὸ δὴ πολλῶν
χρημάτων ἀποδόσθαι τὴν ἀναχώρησιν Ἐδεσσηνοῖς
ἔγνω. <milestone unit="section" n="14" />
τῇ γοῦν ἐπιγινομένῃ ἡμέρᾳ Παῦλος
ἑρμηνεὺς παρὰ τὸ τεῖχος ἥκων ἔφασκε Ῥωμαίους
χρῆναι παρὰ Χοσρόην σταλῆναι τῶν δοκίμων
τινάς. <milestone unit="section" n="15" />
οἱ δὲ κατὰ τάχος τέσσαρας ἀπολεξάμενοι
τῶν ἐν σφίσιν αὐτοῖς ἐπιφανῶν ἔπεμψαν. <milestone unit="section" n="16" />
οἶς δὴ
ἐς τὸ Μήδων ἀφικομένοις στρατόπεδον ἐντυχὼν
γνώμῃ βασιλέως ὁ Ζαβεργάνης ἀπειλαῖς τε πολλαῖς
δεδιξάμενος ἀνεπυνθάνετο αὐτῶν ὁπότερα
σφίσιν αἱρετώτερα τυγχάνει ὄντα, πότερον τὰ ἐς
τὴν εἰρήνην, ἢ τὰ ἐς τὸν πόλεμον ἄγοντα. <milestone unit="section" n="17" />
τῶν δὲ
τὴν εἰρήνην ἑλέσθαι ἂν πρὸ τῶν κινδύνων ὁμολογούντων,
<q direct="unspecified">Οὐκοῦν,</q> ἔφη ὁ Ζαβεργάνης, <q direct="unspecified">ὠνεῖσθαι
ὑμᾶς ταύτην ἀνάγκη χρημάτων πολλῶν.</q>
<milestone unit="section" n="18" />
οἵ τε πρέσβεις ἔφασαν τοσαῦτα δώσειν ὅσα
παρέσχοντο πρότερον, ἡνίκα τὴν Ἀντιόχειαν
ἐξελὼν ἐπ̓ αὐτοὺς ἦλθε. <milestone unit="section" n="19" />
καὶ ὁ Ζαβεργάνης
αὐτοὺς ξὺν γέλωτι ἀπεπέμψατο, ἐφ̓ ᾧ ἐνδελεχέστατα
βουλευσάμενοι ἀμφὶ τῇ σωτηρίᾳ οὕτω δὴ
αὖθις παῤ αὐτοὺς ἔλθωσιν. <milestone unit="section" n="20" />
ὀλίγῳ τε ὕστερον
μεταπεμψάμενος αὐτοὺς ὁ Χοσρόης, ἐπειδὴ παῤ
αὐτὸν ἵκοντο, κατέλεξε μὲν ὅσα τε πρότερον καὶ
ὅντινα τρόπον ἐξηνδραπόδισε Ῥωμαίων χωρία,
ἠπείλησε δὲ τὰ δεινότερα Ἐδεσσηνοῖς πρὸς Περσῶν
ἔσεσθαι, εἰ μὴ πάντα σφίσι τὰ χρήματα
δοῖεν ὅσα τοῦ περιβόλου ἐντὸς ἔχουσιν: οὕτω γὰρ
μόνως ἐνθένδε ἀπαλλαγήσεσθαι τὸν στρατὸν
ἔφασκε. <milestone unit="section" n="21" />
ταῦτα οἱ πρέσβεις ἀκούσαντες ὡμολόγουν
<pb id="v.1.p.494" />
μὲν παρὰ Χοσρόου τὴν εἰρήνην ὠνήσεσθαι,
ἤν γε σφίσι μὴ τὰ ἀδύνατα ἐπαγγείλειε: τοῦ δὲ
κινδύνου τὸ πέρας οὐδενὶ τῶν πάντων ἔφασαν πρὸ
τῆς ἀγωνίας ἔνδηλον εἶναι. <milestone unit="section" n="22" />
πόλεμον γὰρ τοῖς αὐτὸν
διαφέρουσιν ἐπὶ τοῖς ὁμολογουμένοις οὐ μή ποτε
εἶναι. τότε μὲν οὖν ξὺν ὀργῇ ὁ Χοσρόης τοὺς
πρέσβεις ἐκέλευεν ὅτι τάχιστα ἀπαλλάσσεσθαι.
<milestone unit="section" n="23" />
Ἡμέρᾳ δὲ ἀπὸ τῆς προσεδρείας ὀγδόῃ λόφον
ἐπαναστῆσαι χειροποίητον τῷ τῆς πόλεως περιβόλῳ
βουλόμενος, ἐπεὶ τὰ δένδρα ἐκτεμὼν αὐτοῖς
φύλλοις πολλὰ ἐκ χωρίων ἐγγύς πη ὄντων πρὸ
τοῦ τείχους ἐν τετραγώνῳ ξυνέθηκεν, οὗ δὴ βέλος
ἐκ τῆς πόλεως ἐξικνεῖσθαι ἀδύνατα ἦν, χοῦν τε
πολύν τινα ἀτεχνῶς ὕπερθεν τῶν δένδρων ξυναμησάμενος
μέγα τι χρῆμα λίθων ἐπέβαλλεν, οὐκ
ἐχόντων εἰς οἰκοδομίαν ἐπιτηδείως, ἀλλ̓ εἰκῆ
τμηθέντων, ἐκείνου μόνου ἐπιμελούμενος, ὅπως δὴ
ὁ λόφος ὅτι τάχιστα ἐς ὕψος μέγα ἐπαίροιτο. <milestone unit="section" n="24" />
καὶ
ξύλα μακρὰ τοῦ τε χοῦ καὶ τῶν λίθων μεταξὺ ἐς
ἀεὶ ἐμβαλλόμενος ἔνδεσμον ἐποιεῖτο τοῦ ἔργου,
<milestone unit="section" n="25" />
ὅπως μὴ ὑψηλὸν γενόμενον ἀσθενὲς εἴη. Πέτρος
δὲ ὁ Ῥωμαίων στρατηγὸς ῾ἐνταῦθα γὰρ ξὺν Μαρτίνῳ
καὶ Περανίῳ ἐτύγχανεν ὢν̓ τοὺς ταῦτα
ἐργαζομένους ἀναστέλλειν ἐθέλων Οὔννων τῶν οἱ
ἑπομένων τινὰς ἐπ̓ αὐτοὺς ἔπεμψεν. <milestone unit="section" n="26" />
οἱ δὲ πολλοὺς
ἐκ τοῦ αἰφνιδίου ἐπελθόντες ἀνεῖλον, καὶ
πάντων μάλιστα τῶν τις δορυφόρων, Ἀργὴκ
ὄνομα: <milestone unit="section" n="27" />
μόνος γὰρ ἑπτὰ καὶ εἴκοσιν ἔκτεινε. τῶν
μέντοι βαρβάρων φυλακὴν ἀκριβῆ τὸ λοιπὸν
ποιουμένων, οὐκέτι ἐπεξιέναι τινὲς ἐπ̓ αὐτοὺς
ἔσχον. <milestone unit="section" n="28" />
ἐπεὶ δὲ προϊόντες ἐντὸς βέλους οἱ τεχνῖται
<pb id="v.1.p.496" />
τοῦ ἔργου τούτου ἐγένοντο, καρτερώτατα ἤδη
ἀμυνόμενοι ἀπὸ τοῦ περιβόλου Ῥωμαῖοι τάς τε
σφενδόνας ἐπ̓ αὐτοὺς καὶ τὰ τόξα ἐνήργουν. διὸ
δὴ οἱ βάρβαροι ἐπενόουν τάδε. <milestone unit="section" n="29" />
προκαλύμματα
ἐκ τραγείων τριχῶν, ἃ δὴ καλοῦσι Κιλίκια,
πάχους τε καὶ μήκους διαρκῶς ἔχοντα, ἀρτήσαντες
ἐκ ξύλων μακρῶν ἐπίπροσθεν ἀεὶ τὴν ἄγεσταν
ἐργαζομένων ἐτίθεντο ῾οὕτω γὰρ τὸ ποιούμενον τῇ
Λατίνων φωνῇ ἐκάλουν Ῥωμαῖοἰ. <milestone unit="section" n="30" />
ἐνταῦθα γὰρ οὔτε
πυρφόροι οἰστοὶ οὔτε τὰ ἄλλα βέλη ἐξικνεῖσθαι
εἶχον, ἀλλ̓ αὐτοῦ ἐπὶ τῶν προκαλυμμάτων ἀποκρουόμενα
ξύμπαντα ἔμενε. <milestone unit="section" n="31" />
καὶ τότε Ῥωμαῖοι ἐς
δέος μέγα ἐμπεπτωκότες τοὺς πρέσβεις παρὰ
Χοσρόην σὺν θορύβῳ πολλῷ ἔπεμπον καὶ Στέφανον
σὺν αὐτοῖς, ἔν γε τοῖς κατ̓ αὐτὸν ἰατροῖς
λόγιον, ὃς δὴ Καβάδην τὸν Περόζου νοσοῦντά
ποτε ἰασάμενος κύριος χρημάτων μεγάλων πρὸς
αὐτοῦ γέγονεν. <milestone unit="section" n="32" />
ὃς δή, ἐπεὶ παρὰ Χοσρόην ξὺν
τοῖς ἄλλοις ἐγένετο, ἔλεξεν ὧδε, <q direct="unspecified">Βασιλέως τὴν
φιλανθρωπίαν ἀγαθοῦ γνώρισμα πάντες ἐκ παλαιοῦ
νενομίκασιν. <milestone unit="section" n="33" />
οὐκοῦν, ὦ κράτιστε βασιλεῦ,
φόνους σοι καὶ μάχας ἐργαζομένῳ καὶ πόλεων
ἀνδραποδισμοὺς τῶν μὲν ἄλλων ἴσως ὀνομάτων
παρέσται τυχεῖν, τὸ δὲ ἀγαθῷ εἶναι δοκεῖν οὐ
μήποτε ἔσται. <milestone unit="section" n="34" />
καίτοι πασῶν γε ἥκιστα χρῆν τῇ
Ἐδεσσηνῶν πόλει παρὰ σοῦ τι ξυμβῆναι φλαῦρον.
<milestone unit="section" n="35" />
ἐντεῦθεν γὰρ ἔγωγε ὥρμημαι, ὅσπερ σε τῶν
ἐσομένων οὐδὲν προειδὼς ἐξέθρεψά τε καὶ τῷ
<pb id="v.1.p.498" />
πατρὶ τῷ σῷ ξύμβουλος γεγονώς, ἐφ̓ ᾧ σε τῆς
ἀρχῆς διάδοχον καταστήσεται, σοὶ μὲν τῆς Περσῶν
βασιλείας αἰτιώτατος γέγονα, τῇ δὲ πατρίδι
τῶν παρόντων κακῶν. <milestone unit="section" n="36" />
οἱ γὰρ ἄνθρωποι τὰ πολλὰ
τῶν ἀτυχημάτων σφίσιν αὐτοῖς ἐκ τοῦ ἐπὶ πλεῖστον
τῶν ξυμβησομένων προστρίβονται. <milestone unit="section" n="37" />
ἀλλ̓ εἴ
τίς σε τῆς τοιαύτης εὐεργεσίας εἰσέρχεται μνήμη,
μηδὲν ἡμᾶς ἐργάσῃ περαιτέρω κακόν, ταύτην διδούς
μοι τὴν ἀμοιβήν, ἐξ ἧς σοι, ὦ βασιλεῦ, τὸ μὴ
δοκεῖν ὠμοτάτῳ εἶναι ξυμβήσεται.</q> Στέφανος
μὲν τοσαῦτα εἶπε. <milestone unit="section" n="38" />
Χοσρόης δὲ οὐ πρότερον ἀπαλλαγήσεσθαι
ὡμολόγει ἐνθένδε, εἰ μὴ Πέτρον τε
καὶ Περάνιον αὐτῷ παραδοῖεν Ῥωμαῖοι, ὅτι δή οἱ,
δοῦλοί γε ὄντες πατρῷοι, τετολμήκασιν ἀντιτάξασθαι.
<milestone unit="section" n="39" />
τοῦτο δὲ ἢν μὴ δρᾶν Ῥωμαίοις ἐν ἡδονῇ
ἐστιν, ἀλλὰ δυοῖν αὐτοὺς ἐπάναγκες ἑλέσθαι τὸ
ἕτερον, ἢ πεντακόσια κεντηνάρια χρυσοῦ σφίσι
διδόναι, ἢ δέξασθαι τῇ πόλει τῶν οἱ ἐπιτηδείων
τινάς, οἳ τὰ χρήματα διερευνησάμενοι ἅπαντα
τὸν μὲν χρυσόν τε καὶ ἄργυρον, ὅσον δὴ ἐνταῦθα
ξυμβαίνει εἶναι, κομίζοντες ἐς αὐτὸν ἥξουσι,
<milestone unit="section" n="40" />
τἄλλα δὲ τοὺς κυρίους ἐάσουσιν ἔχειν. ταῦτα μὲν
ὁ Χοσρόης ἀπέρριψεν, Ἔδεσσαν ἐξελεῖν πόνῳ
οὐδενὶ ἐλπίδα ἔχων. οἱ δὲ πρέσβεις ῾ἅπαντα γὰρ
σφίσιν ἀδύνατα ἔδοξεν εἶναι ὅσα ἐκεῖνος ἀπήγγελλἐ
διαπορούμενοί τε καὶ λίαν ἀσχάλλοντες
ἐπὶ τὴν πόλιν ἐβάδιζον. <milestone unit="section" n="41" />
ἐπεί τε ἐντὸς τοῦ περιβόλου
γενόμενοι τὰ παρὰ Χοσρόου ἀπήγγελλον,
θορύβου τε καὶ θρήνων ἡ πόλις ἔμπλεως ἐγένετο.
<milestone unit="section" n="42" />
Ἡ μὲν οὖν τοῦ λόφου κατασκευὴ ἐπί τε ὕψος
ᾔρετο μέγα καὶ σπουδῇ πολλῇ ἐπίπροσθεν ᾔει.
<pb id="v.1.p.500" />
Ῥωμαῖοι δὲ οὐκ ἔχοντες ὅ τι καὶ δράσουσι, πάλιν
τοὺς πρέσβεις παρὰ Χοσρόην ἀπέστελλον. <milestone unit="section" n="43" />
οἵπερ
ἐπειδὴ ἐν τῷ τῶν πολεμίων στρατοπέδῳ ἐγένοντο,
περί τε τῶν αὐτῶν δεησόμενοι ἔφασκον ἥκειν,
λόγου μὲν οὐδ̓ ὁπωστιοῦν πρὸς Περσῶν ἔτυχον,
ὕβρει δὲ καὶ θορύβῳ πολλῷ ἐνθένδε ἐξελαυνόμενοι
ἐς τὴν πόλιν ἐχώρουν. <milestone unit="section" n="44" />
τὰ μὲν οὖν πρῶτα Ῥωμαῖοι
τὸ κατὰ τὸν λόφον τεῖχος ἑτέρᾳ ἐνεχείρουν
οἰκοδομίᾳ τινὶ ὑπερβαλέσθαι: ὡς δὲ καὶ ταύτης τὸ
Περσῶν ἔργον πολλῷ καθυπέρτερον ἐγίνετο ἤδη,
τῆς μὲν οἰκοδομίας ἀπέστησαν, Μαρτῖνον δὲ
πείθουσι τὰ ἀμφὶ τῇ ξυμβάσει τρόπῳ δὴ ὅτῳ
βούλοιτο διοικήσασθαι. καὶ ὃς ἄγχιστα τοῦ τῶν
πολεμίων στρατοπέδου γενόμενος τῶν τισιν ἐν
Πέρσαις ἀρχόντων ἐς λόγους ἦλθεν. <milestone unit="section" n="45" />
οἱ δὲ τὸν
Μαρτῖνον ἐξαπατῶντες εἰρηναῖα μὲν σφῶν τὸν
βασιλέα βούλεσθαι ἔφασαν, αὐτὸν δὲ ὡς ἥκιστα
οἷόν τε εἶναι τὸν Ῥωμαίων αὐτοκράτορα πείθειν
τῆς πρὸς Χοσρόην φιλονεικίας ἀφέμενον τὴν
εἰρήνην ποτὲ πρὸς αὐτὸν θήσεσθαι: <milestone unit="section" n="46" />
ἐπεὶ καὶ
Βελισάριον, ὅνπερ τῇ τε δυνάμει καὶ τῷ ἀξιώματι
πολὺ Μαρτίνου προὔχειν οὐδ̓ ἂν αὐτὸς ἀντείποι,
πεῖσαι μὲν ἔναγχος τὸν Περσῶν βασιλέα, ὄντα
δή που ἐν μέσοις Ῥωμαίοις, ἐνθένδε ἀπαλλάσσεσθαι
ἐς τὰ Περσῶν ἤθη, ὑποσχόμενον πρέσβεις
τε παῤ αὐτὸν οὐκ εἰς μακρὰν ἐκ Βυζαντίου
ἀφίξεσθαι καὶ τὴν εἰρήνην ἐν τῷ βεβαίῳ κρατύνασθαι,
πρᾶξαι δὲ τῶν ὡμολογημένων οὐδέν,
ἀδύνατον γεγονότα τὴν Ἰουστινιανοῦ βασιλέως
βιάσασθαι γνώμην.
<pb id="v.1.p.502" />
</p></div2>

<div2 type="chapter" n="27" org="uniform" sample="complete"><p><milestone unit="section" n="1" />
Ἐν τούτῳ δὲ Ῥωμαῖοι ἐποίουν τοιάδε. διώρυχα
ἐκ τῆς πόλεως ἔνερθεν τῶν πολεμίων τοῦ
χώματος ἐργασάμενοι ἐκέλευον τοὺς ὀρύσσοντας
μὴ μεθίεσθαι τοῦ ἔργου τούτου, ἕως ὑπὸ τὸν
λόφον γένωνται μέσον. ταύτῃ γὰρ καῦσαι τὸ
χῶμα τοῦτο διενοοῦντο. <milestone unit="section" n="2" />
προϊούσης δὲ τῆς
διώρυχος κατὰ τὸν λόφον μάλιστα μέσον
πάταγός τις ἐς τῶν Περσῶν τοὺς ὕπερθεν ἑστῶτας
ἦλθεν. <milestone unit="section" n="3" />
αἰσθόμενοί τε τοῦ ποιουμένου καὶ αὐτοὶ
ἄνωθεν ἀρξάμενοι ἐφ̓ ἑκάτερα τοῦ μέσου ὤρυσσον,
ὅπως λάβοιεν τοὺς ἐκείνῃ κακουργοῦντας Ῥωμαίους.
<milestone unit="section" n="4" />
ὃ δὴ γνόντες Ῥωμαῖοι τούτου μὲν
ἀπέσχοντο, χοῦν ἐπὶ τὸν κενωθέντα χῶρον
ἐπιβαλόντες, ἐκ δὲ ἄκρου χώματος κάτωθεν, ὃ
πρὸς τῷ τείχει ἐτύγχανεν ὄν, ξύλα τε καὶ λίθους
καὶ χοῦν ἐκφορήσαντες καθάπερ οἰκίσκου σχῆμα
εἰργάσαντο, πρέμνα τε δένδρων τῶν ῥᾷστα
καιομένων ξηρὰ ἐνταῦθα ἐσέβαλλον, ἐλαίῳ τε
καταβεβρεγμένα τῷ ἐκ κέδρου πεποιημένῳ καὶ
θείῳ τε καὶ ἀσφάλτῳ πολλῇ. <milestone unit="section" n="5" />
καὶ οἱ μὲν ταῦτα
ἐν παρασκευῇ εἶχον, οἱ δὲ Περσῶν ἄρχοντες
πολλάκις ἐντυχόντες Μαρτίνῳ τοιαῦτα μὲν οἷά
πέρ μοι εἴρηται διελέχθησαν, δόκησιν παρεχόμενοι
ὡς τοὺς ἀμφὶ τῇ εἰρήνῃ ἐνδέξονται λόγους.
<milestone unit="section" n="6" />
ἐπεὶ δὲ ὁ λόφος αὐτοῖς ἐτετέλεστο ἤδη, καὶ
πλησιάζων μὲν τῷ περιβόλῳ τῆς πόλεως, ὕψει δὲ
<pb id="v.1.p.504" />
αὐτὸν πολλῷ ὑπεραίρων ἐπὶ μέγα ἐπῆρτο,
Μαρτῖνον μὲν ἀπεπέμψαντο διαρρήδην ἀπειπόντες
τὴν ξύμβασιν, ἔργου δὲ ἔχεσθαι τὸ λοιπὸν ἔμελλον.
<milestone unit="section" n="7" />
Διὸ δὴ Ῥωμαῖοι τῶν δένδρων τὰ πρέμνα εὐθὺς
ἔκαυσαν ἅπερ ἐς τοῦτο ἡτοίμαστο. τοῦ δὲ πυρὸς
μοῖραν μὲν τοῦ χώματός τινα καύσαντος, οὔπω
δὲ διὰ παντὸς ἐξικνεῖσθαι ἰσχύσαντος, τὰ ξύλα
δεδαπανῆσθαι πάντα ἔτυχεν. ἀεὶ γὰρ ἐσέβαλον
ἐς τὴν διώρυχα ξύλα ἕτερα, οὐδένα ἀνιέντες
καιρόν. <milestone unit="section" n="8" />
ἤδη δὲ τοῦ πυρὸς ἅπαν ἐνεργοῦντος τὸ
χῶμα, καπνός τις ὕπερθεν πανταχῆ τοῦ λόφου
ἐφαίνετο νύκτωρ, Ῥωμαῖοί τε οὔπω ἐθέλοντες
αἴσθησιν τοῦ ποιουμένου Πέρσαις παρέχειν
ἐπενόουν τάδε. <milestone unit="section" n="9" />
ἀνθράκων τε καὶ πυρὸς ἀγγεῖα
μικρὰ ἐμπλησάμενοι, ταῦτά τε καὶ πυρφόρους
οἰστοὺς τοῦ χώματος πανταχόσε συχνὰ ἔπεμπον:
ἃ δὴ οἱ Πέρσαι, ὅσοι φυλακὴν ἐνταῦθα εἶχον, ξὺν
πάσῃ σπουδῇ περιιόντες ἐσβέννυον καὶ ἀπ̓ αὐτοῦ
φύεσθαι τὸν καπνὸν ᾤοντο. <milestone unit="section" n="10" />
προϊόντος δὲ τοῦ
κακοῦ πλήθει μὲν πολλῷ ἐβοήθουν οἱ βάρβαροι,
βάλλοντες δὲ αὐτοὺς. ἀπὸ τοῦ περιβόλου
Ῥωμαῖοι πολλοὺς ἔκτειναν. <milestone unit="section" n="11" />
οὗ δὴ καὶ
Χοσρόης ἀμφὶ ἡλίου ἀνατολὰς ἦλθε, καί οἱ τὸ
πλεῖστον τοῦ στρατοῦ εἵπετο, ἔς τε τὸν λόφον
ἀναβὰς πρῶτος ἔλαβε τοῦ κακοῦ αἴσθησιν.
<milestone unit="section" n="12" />
ἔνερθεν γὰρ ἀπεφήνατο τοῦ καπνοῦ τὸ αἴτιον
εἶναι, οὐκ ἀφ̓ ὧν ἐσηκόντιζον οἱ πολέμιοι, βοηθεῖν
τε κατὰ τάχος ἐκέλευε τὸ στράτευμα ὅλον. <milestone unit="section" n="13" />
καὶ
Ῥωμαῖοι θαρσοῦντες ἐς αὐτοὺς ὕβριζον, τῶν δὲ
βαρβάρων οἱ μέν τινες χοῦν, οἱ δὲ καὶ ὕδωρ ἐπιβάλλοντες
<pb id="v.1.p.506" />
ᾖ ὁ καπνὸς διεφαίνετο, περιέσεσθαι
τοῦ δεινοῦ ἤλπιζον, ἀνύειν μέντοι οὐδὲν οὐδαμῆ
εἶχον. <milestone unit="section" n="14" />
ᾗ τε γὰρ ὁ χοῦς ἐπιβληθείη, ταύτῃ μὲν ὁ
καπνός, ὡς τὸ εἰκός, ἀνεστέλλετο, ἑτέρωθι δὲ οὐκ
εἰς μακρὰν ἀνεδίδοτο, αὐτὸν τοῦ πυρὸς καὶ
βιάζεσθαι τὴν ἔξοδον ὅπη δύναιτο ἀναγκάζοντος:
τό τε ὕδωρ ᾗ μάλιστα ἐπισκήψειε, πολλῷ ἔτι
μᾶλλον τήν τε ἄσφαλτον καὶ τὸ θεῖον καὶ τὸ θεῖον ἐνεργεῖν
ἴσχυεν ἐπί τε τὴν ἐν ποσὶν ὕλην ἀκμάζειν ἐποίει,
καὶ τὸ πῦρ ἐπὶ τὰ πρόσω ἀεὶ ἐνῆγεν, ἐπεὶ τοῦ
χώματος ἐντὸς οὐδαμῆ τοσοῦτον ἐξικνεῖσθαι τοῦ
ὕδατος εἶχεν ὅσον τῷ ὑπερβάλλοντι κατασβέσαι
τὴν φλόγα οἷόν τε εἶναι. <milestone unit="section" n="15" />
ὁ δὲ καπνὸς ἀμφὶ δείλην
ὀψίαν τοσοῦτος ἐγίνετο ὥστε καὶ τοῖς Καρρηνοῖς
καὶ ἄλλοις τισὶ πολλῷ ἐπέκεινα ᾠκημένοις
ἔνδηλος εἶναι. <milestone unit="section" n="16" />
Περσῶν δὲ καὶ Ῥωμαίων πολλῶν
ὕπερθεν ἀναβεβηκότων τοῦ χώματος, μάχης τε
καὶ ὠθισμοῦ ἐνταῦθα ξυστάντος, ἐνίκων Ῥωμαῖοι.
<milestone unit="section" n="17" />
τότε καὶ ἡ φλὸξ λαμπρῶς ἐκδοθεῖσα
ὑπὲρ τὸ χῶμα ἐφαίνετο, Πέρσαι δὲ τοῦ μὲν ἔργου
τούτου ἀπέσχοντο.
<milestone unit="section" n="18" />
Ἕκτῃ δὲ ἀπὸ ταύτης ἡμέρᾳ, ὄρθρου βαθέος,
μοίρᾳ τινὶ τοῦ περιβόλου λάθρα ἐπέσκηψαν
κλίμακας ἔχοντες, οὗ δὴ τὸ φρούριον ἐπωνόμασται.
<milestone unit="section" n="19" />
τῶν δὲ φυλακὴν ἐνταῦθα ἐχόντων Ῥωμαίων
πρᾷόν τινα καθευδόντων ὕπνον, ἅτε τῆς
νυκτὸς πρὸς πέρας ἰούσης, ἡσυχῆ τὰς κλίμακας
τῷ τείχει ἐρείσαντες ἀνέβαινον ἤδη. <milestone unit="section" n="20" />
τῶν δέ
<pb id="v.1.p.508" />
τις ἀγροίκων μόνος ἐγρηγορὼς ἐν Ῥωμαίοις ἅπασιν
ἔτυχεν, ὃς δὴ ξὺν βοῇ τε καὶ θορύβῳ πολλῷ
ἅπαντας ἤγειρε. <milestone unit="section" n="21" />
καὶ μάχης καρτερᾶς γενομένης
ἡσσῶνται Πέρσαι, ἔς τε τὸ στρατόπεδον ἀνεχώρησαν,
αὐτοῦ λιπόντες τὰς κλίμακας, ἅσπερ κατ̓
ἐξουσίαν Ῥωμαῖοι ἀνεῖλκον. <milestone unit="section" n="22" />
Χοσρόης δὲ ἀμφὶ
ἡμέραν μέσην πολλήν τινα τοῦ στρατοῦ μοῖραν
ἐπὶ τὴν μεγάλην καλουμένην πύλην ὡς τειχομαχήσοντας
ἔπεμψεν. <milestone unit="section" n="23" />
οἶς δὴ Ῥωμαῖοι ὑπαντιάσαντες
οὐ στρατιῶται μόνον, ἀλλὰ καὶ ἀγροῖκοι
καὶ τοῦ δήμου τινὲς καὶ μάχῃ νικήσαντες παρὰ
πολὺ τοὺς βαρβάρους ἐτρέψαντο. <milestone unit="section" n="24" />
ἔτι τε Περσῶν
διωκομένων Παῦλος ἑρμηνεὺς παρὰ Χοσρόου ἥκων
ἐς μέσους Ῥωμαίους ἀπήγγελλε Ῥεκινάριον ἐπὶ
τῇ εἰρήνῃ ἐκ Βυζαντίου ἥκειν, οὕτω τε ἀμφότεροι
διελύθησαν. <milestone unit="section" n="25" />
ἤδη δέ τισι πρότερον ἡμέραις ὁ
Ῥεκινάριος ἐς τὸ τῶν βαρβάρων στρατόπεδον
ἀφῖκτο. <milestone unit="section" n="26" />
ἀλλὰ τοῦτο ἐς Ῥωμαίους ὡς ἥκιστα
ἐξήνεγκαν Πέρσαι, καραδοκοῦντες δηλονότι τὴν
ἐς τὸ τεῖχος ἐπιβουλήν, ὅπως, ἢν μὲν αὐτὸ ἐξελεῖν
δύνωνται, μηδαμῆ ἐς τὰς σπονδὰς παρανομεῖν
δόξωσιν, ἡσσηθέντες δέ, ὅπερ ἐγένετο, τὰ ἐς τὴν
ξύμβασιν, Ῥωμαίων προκαλουμένων πρὸς αὐτάς,
<milestone unit="section" n="27" />
θήσονται. ἐπεὶ δὲ Ῥεκινάριος ἐγένετο εἴσω πυλῶν,
Πέρσαι μὲν ἠξίουν τοὺς τὴν εἰρήνην διοικησομένους
παρὰ : Χοσρόην αὐτίκα δὴ μάλα ἰέναι, Ῥωμαῖοι
δὲ σταλήσεσθαι πρέσβεις ἡμέραις τρισὶν
ὕστερον ἔφασαν: τανῦν γὰρ σφίσι κακῶς τοῦ
σώματος Μαρτῖνον τὸν στρατηγὸν ἔχειν.
<milestone unit="section" n="28" />
Εἶναί τε ὑποτοπάζων οὐχ ὑγιᾶ τὸν λόγον
Χοσρόης τὰ ἐς τὴν παράταξιν ἐξηρτύετο. καὶ
<pb id="v.1.p.510" />
τότε μὲν πλίνθων πάμπολύ τι χρῆμα ἐπὶ τὸ χῶμα
ἐπέβαλε, δυοῖν δὲ ὕστερον ἡμέραιν παντὶ τῷ
στρατῷ ὡς τειχομαχήσων ἐπὶ τὸν τῆς πόλεως
περίβολον ἦλθεν. <milestone unit="section" n="29" />
ἔν τε πύλῃ ἑκάστῃ τῶν τινας
ἀρχόντων καὶ μέρος τι τοῦ στρατεύματος καταστησάμενος
ἅπαν τε τὸ τεῖχος ταύτῃ περιβαλὼν
κλίμακάς τε αὐτῷ καὶ μηχανὰς προσῆγεν. <milestone unit="section" n="30" />
ὄπισθεν
δὲ τοὺς Σαρακηνοὺς ἅπαντας ξὺν τῶν Περσῶν
τισιν ἔταξεν, οὐκ ἐφ̓ ᾧ τῷ περιβόλῳ
προσβάλωσιν, ἀλλ̓ ὅπως ἁλισκομένης τῆς
πόλεως αὐτοὶ τοὺς φεύγοντας σαγηνεύσαντες
λάβωσι. <milestone unit="section" n="31" />
τοιαύτῃ μὲν γνώμῃ τὸ στράτευμα ὁ
Χοσρόης οὕτω διέταξε. τῆς δὲ μάχης πρωὶ
ἀρξαμένης κατ̓ ἀρχὰς μὲν τὰ Περσῶν καθυπέρτερα
ἦν. <milestone unit="section" n="32" />
πολλοὶ γὰρ πρὸς λίαν ὀλίγους ἐμάχοντο,
ἐπεὶ τῶν Ῥωμαίων οἱ πλεῖστοι ἀνήκοοί τε τῶν
ποιουμένων καὶ ἀπαράσκευοι παντάπασιν ἦσαν.
<milestone unit="section" n="33" />
προϊούσης δὲ τῆς ξυμβολῆς θορύβων τε καὶ
ταραχῆς ἔμπλεως ἡ πόλις ἐγίνετο, καὶ ξύμπαντες
ἤδη αὐταῖς γυναιξὶ καὶ παιδαρίοις ἐπὶ τὸ τεῖχος
ἀνέβαινον. <milestone unit="section" n="34" />
οἱ μὲν οὖν ἐν ἡλικίᾳ ξὺν τοῖς στρατιώταις
καρτερώτατα τοὺς πολεμίους ἠμύνοντο, καὶ
τῶν ἀγροίκων πολλοὶ ἐς τοὺς βαρβάρους ἔργα
θαυμαστὰ ἐπεδείκνυντο. <milestone unit="section" n="35" />
παῖδες δὲ καὶ γυναῖκες
ξὺν τοῖς γεγηρακόσι λίθους τε τοῖς μαχομένοις
ξυνέλεγον καὶ τἄλλα ὑπούργουν. <milestone unit="section" n="36" />
τινὲς δὲ καὶ
λέβητας ἐλαίου πολλοὺς ἐμπλησάμενοι πυρί τε
αὐτοὺς πανταχῆ τοῦ τείχους ἐς διαρκῆ θερμήναντες
χρόνον καὶ ζέον ὑπεράγαν τὸ ἔλαιον περιρραντηρίοις
<pb id="v.1.p.512" />
τισὶν ἐπιχέοντες ἔτι μᾶλλον τοὺς πολεμίους
τοὺς τῷ περιβόλῳ προσιόντας ἐλύπουν.
<milestone unit="section" n="37" />
ἤδη μὲν οὖν ἀπειπόντες οἱ Πέρσαι τὰ ὅπλα
ἐρρίπτουν, τῷ τε βασιλεῖ ἐς ὄψιν ἐλθόντες πρὸς
τὸν πόνον ἀντέχειν οὐκέτι ἔφασκον οἷοί τε εἶναι.
<milestone unit="section" n="38" />
θυμῷ δὲ πολλῷ ὁ Χοσρόης ἐχόμενος καὶ ξὺν
ἀπειλῇ ἐγκελευόμενος ἅπασιν ἐπὶ τοὺς πολεμίους
ἐνῆγεν. <milestone unit="section" n="39" />
οἱ δὲ κραυγῇ καὶ θορύβῳ πολλῷ τούς τε
πύργους καὶ τὰς ἄλλας μηχανὰς τῷ τείχει προσῆγον
καὶ τὰς κλίμακας ἐπετίθεντο, ὡς τὴν πόλιν
αὐτοβοεὶ ἐξαιρήσοντες. <milestone unit="section" n="40" />
τῶν δὲ Ῥωμαίων συχνά
τε βαλλόντων καὶ παντὶ σθένει ἀμυνομένων, τρέπονται
μὲν κατὰ κράτος οἱ βάρβαροι, ἀναχωροῦντα
δὲ τὸν Χοσρόην ἐτώθαζον Ῥωμαῖοι, ἐς τειχομαχίαν
παρακαλοῦντες. <milestone unit="section" n="41" />
μόνος δὲ Ἀζαρέθης ἀμφὶ
πύλας τὰς Σοΐνας καλουμένας ξὺν τοῖς ἑπομένοις
ἐμάχετο, οὗ δὴ Τριπυργίαν καλοῦσι τὸν χῶρον.
<milestone unit="section" n="42" />
Τῶν δὲ ταύτῃ Ῥωμαίων οὐκ ὄντων σφίσιν ἀξιομάχων,
ἀλλὰ καὶ πρὸς τὰς προσβολὰς ἀπειπόντων,
ἤδη τὸ ἐκτὸς τεῖχος, ὃ δὴ καλοῦσι προτείχισμα,
πολλαχῆ διελόντες οἱ βάρβαροι ἰσχυρότατα τοῖς
ἐκ τοῦ μεγάλου περιβόλου ἀμυνομένοις ἐνέκειντο,
ἕως αὐτοῖς Περάνιος ξύν τε στρατιώταις πολλοῖς
καὶ τῶν Ἐδεσσηνῶν τισιν ἐπεξῆλθε μάχῃ τε
νικήσας ἐξήλασε. <milestone unit="section" n="43" />
καὶ ἡ τειχομαχία πρωὶ ἀρξαμένη
ἐτελεύτα εἰς δείλην ὀψίαν, ἀμφότεροί τε τὴν
νύκτα ἐκείνην ἡσυχῆ ἔμενον, Πέρσαι μὲν περί τε
τοῖς χαρακώμασι δεδιότες καὶ σφίσιν αὐτοῖς,
Ῥωμαῖοι δὲ λίθους τε ξυλλέγοντες ἐς τὰς ἐπάλξεις
καὶ τἄλλα ἐν παρασκευῇ τῇ πάσῃ ποιούμενοι,
<pb id="v.1.p.514" />
ὡς τῇ ὑστεραίᾳ μαχούμενοι τοῖς πολεμίοις ἐπὶ τὸ
τεῖχος προσβαλοῦσιν. <milestone unit="section" n="44" />
ἡμέρᾳ μὲν οὖν τῇ ἐπιγινομένῃ
τῶν βαρβάρων οὐδεὶς ἐπὶ τὸν περίβολον
ἦλθε, τῇ δὲ μετ̓ ἐκείνην μοῖρα μὲν τοῦ στρατοῦ
Χοσρόου ἐγκελευομένου ταῖς Βαρλαοῦ καλουμέναις
πύλαις ἐπέσκηψεν, ὑπαντιασάντων δὲ
Ῥωμαίων αὐτοῖς ἡσσήθησάν τε παρὰ πολὺ τῇ
μάχῃ καὶ δἰ ὀλίγου ἐς τὸ στρατόπεδον ἀνεχώρησαν.
<milestone unit="section" n="45" />
καὶ τότε Παῦλος ὁ Περσῶν ἑρμηνεὺς παρὰ
τὸ τεῖχος ἥκων Μαρτῖνον ἐκάλει, ἐφ̓ ᾧ τὰ ἐς τὴν
ξύμβασιν διοικήσηται. <milestone unit="section" n="46" />
οὕτω τε Μαρτίνου τοῖς
Περσῶν ἄρχουσιν ἐς λόγους ἐλθόντος ξυνέβησαν,
καὶ πέντε κεντηνάρια πρὸς τῶν Ἐδεσσηνῶν ὁ
Χοσρόης λαβὼν ἐν γράμμασιν αὐτοῖς τὴν ὁμολογίαν
ἀπέλιπε τοῦ μηδὲν Ῥωμαίοις περαιτέρω λυμήνασθαι,
τά τε χαρακώματα πάντα ἐμπρήσας ἐπ̓
οἴκου ἀνεχώρησε παντὶ τῷ στρατῷ.
</p></div2>

<div2 type="chapter" n="28" org="uniform" sample="complete"><p><milestone unit="section" n="1" />
Ὑπὸ τὸν χρόνον τοῦτον Ῥωμαίων τετελευτήκασι
στρατηγοὶ δύο, Ἰοῦστός τε ὁ βασιλέως ἀνεψιὸς
καὶ Περάνιος ὁ Ἴβηρ, Ἰοῦστος μὲν νόσῳ
διαφθαρείς, Περανίῳ δὲ συνέβη ἐν κυνηγεσίῳ τοῦ
ἵππου ἐκπεπτωκότι διαρραγῆναι. <milestone unit="section" n="2" />
διὸ δὴ ἀντ̓ αὐτῶν
βασιλεὺς ἑτέρους καταστησάμενος ἔπεμψε
Μάρκελλόν τε, τὸν ἀδελφιδοῦν τὸν αὑτοῦ ἄρτι
γενειάσκοντα, καὶ Κωνσταντιανόν, ὃς δὴ ὀλίγῳ
<pb id="v.1.p.516" />
πρότερον ἅμα Σεργίῳ παρὰ Χοσρόην πρεσβεύων
ἐστάλη. <milestone unit="section" n="3" />
ἔπειτα δὲ Ἰουστινιανὸς βασιλεὺς πρέσβεις
παρὰ Χοσρόην ἐπὶ τῇ ξυμβάσει Κωνσταντιανόν
τε καὶ Σέργιον ἔπεμψεν. <milestone unit="section" n="4" />
οἱ δὲ αὐτὸν
καταλαμβάνουσιν ἐν Ἀσσυρίοις, οὗ δὴ πολίσματα
δύο Σελεύκειά τε καὶ Κτησιφῶν ἐστι, Μακεδόνων
αὐτὰ δειμαμένων οἳ μετὰ τὸν Φιλίππου Ἀλέξανδρον
Περσῶν τε ἦρξαν καὶ τῶν ταύτῃ ἐθνῶν.
<milestone unit="section" n="5" />
ἄμφω δὲ ταῦτα Τίγρης ποταμὸς διορίζει: οὐ γὰρ
ἄλλην χώραν μεταξὺ ἔχουσιν. <milestone unit="section" n="6" />
ἐνταῦθα ἐντυχόντες
Χοσρόῃ οἱ πρέσβεις ἠξίουν μὲν τὰ ἐπὶ τῆς
Λαζικῆς χωρία Ῥωμαίοις ἀποδοῦναι, βεβαιότατα
δὲ πρὸς αὐτοὺς τὰ ἀμφὶ τῇ εἰρήνῃ κρατύνασθαι.
<milestone unit="section" n="7" />
Χοσρόης δὲ οὐ ῥᾴδιον αὐτοὺς ἔφασκεν εἶναι
ἀλλήλοις ξυμβῆναι, ἢν μή τινα ἐκεχειρίαν θέμενοι
πρότερον οὕτω τε ἀδεέστερον ἀεὶ ἐς ἀλλήλους
φοιτῶντες τά τε διάφορα διαλύσουσι καὶ τὰ τῆς
εἰρήνης ἐν τῷ ἀσφαλεῖ τὸ λοιπὸν θήσονται. <milestone unit="section" n="8" />
χρῆναι
δὲ ὑπὲρ τῆς ἀεὶ ἐκεχειρίας χρήματά τέ οἱ
τὸν Ῥωμαίων αὐτοκράτορα δοῦναι καί τινα Τριβοῦνον
ὄνομα ἰατρὸν πέμψαι, ἐφ̓ ᾧ οἱ ξυνδιατρίψει
τακτόν τινα χρόνον. <milestone unit="section" n="9" />
ἐτύγχανε γὰρ ὁ ἰατρὸς
οὗτος νόσου τε αὐτὸν ἀπαλλάξας χαλεπῆς πρότερον
καὶ ἀπ̓ αὐτοῦ φίλος τε καὶ ποθεινὸς ἐς τὰ
μάλιστα ὤν. <milestone unit="section" n="10" />
ταῦτα ἐπεὶ βασιλεὺς Ἰουστινιανὸς
ἤκουσε, τόν τε Τριβοῦνον καὶ τὰ χρήματα εὐθὺς
ἔπεμψε ξυνιόντα ἐς κεντηνάρια εἴκοσιν. <milestone unit="section" n="11" />
οὕτω τε
αἱ σπονδαὶ γεγόνασι Ῥωμαίοις τε καὶ Πέρσαις ἐς
ἐνιαυτοὺς πέντε, δέκατόν τε καὶ ἔνατον ἔτος
Ἰουστινιανοῦ βασιλέως τὴν αὐτοκράτορα ἀρχὴν ἔχοντος.
<milestone unit="section" n="12" />
Ὀλίγῳ δὲ ὕστερον Ἀρέθας τε καὶ Ἀλαμούνδαρος,
<pb id="v.1.p.518" />
οἱ τῶν Σαρακῃνῶν ἄρχοντες, πόλεμον πρὸς
ἀλλήλους κατὰ μόνας διέφερον, οὔτε Ῥωμαίων
οὔτε Περσῶν ἀμυνόντων σφίσι. <milestone unit="section" n="13" />
καὶ Ἀλαμούνδαρος
μὲν ἕνα τῶν Ἀρέθα παίδων ἵππους νέμοντα ἐξ
ἐπιδρομῆς ἑλὼν τῇ Ἀφροδίτῃ εὐθὺς ἔθυσε, καὶ ἀπ̓
αὐτοῦ ἐγνώσθη οὐ καταπροΐεσθαι τὰ Ῥωμαίων
πράγματα Πέρσαις Ἀρέθαν. <milestone unit="section" n="14" />
μετὰ δὲ ξυνίασι
μὲν ἐς μάχην ἑκάτεροι παντὶ τῷ στρατῷ, νικῶσι
δὲ κατὰ κράτος οἱ ξὺν τῷ Ἀρέθᾳ, τρεψάμενοί τε
τοὺς πολεμίους πολλοὺς ἔκτειναν. καὶ παῤ
ὀλίγον Ἀρέθας ἦλθε δύο τῶν Ἀλαμουνδάρου
παίδων ζῶντας ἑλεῖν, οὐ μέντοι γε εἷλε. τὰ μὲν
οὖν Σαρακηνῶν ταύτῃ πη εἶχεν.
<milestone unit="section" n="15" />
Χοσρόης δέ, ὁ Περσῶν βασιλεύς, ἔνδηλος
γέγονε τὴν ἐκεχειρίαν νῷ δολερῷ πρὸς Ῥωμαίους
πεποιημένος, ἐφ̓ ᾧ δὴ αὐτοὺς διὰ τὴν εἰρήνην
ἀναπεπτωκότας λαβὼν ἀνήκεστόν τι ἐργάσεται.
<milestone unit="section" n="16" />
τρίτῳ γὰρ τῆς ἐκεχειρίας ἐνιαυτῷ μηχανᾶται
τοιάδε: ἤστην ἐν Πέρσαις ἀδελφοὶ δύο, Φάβριζός
τε καὶ Ἰσδιγούσνας, ἀρχὰς μὲν περιβεβλημένω
ἐνταῦθα μεγίστας καὶ ἄλλως λογισμῷ πονηροτάτω
Περσῶν ἁπάντων καὶ δόξαν ἐπὶ τῇ δεινότητι καὶ
κακοτροπίᾳ πολλὴν ἔχοντε. <milestone unit="section" n="17" />
βουλευσάμενος οὖν
πόλιν Δάρας καταλαβεῖν ἐξ ἐπιδρομῆς καὶ Λαζικῆς
ἐξοικίσαι Κόλχους ἅπαντας, Πέρσας δὲ ἀντ̓
αὐτῶν οἰκήτορας καταστήσασθαι, τὼ ἄνδρε
τούτω ἐς ἄμφω τὰ ἔργα ὑπηρετήσοντας εἵλετο:
<milestone unit="section" n="18" />
ἕρμαιον γὰρ καὶ λόγου πολλοῦ ἄξιον ἐφαίνετο
εἶναι γῆν τὴν Κολχίδα σφετερισαμένῳ ἐν τῷ
<pb id="v.1.p.520" />
βεβαίῳ τῆς κτήσεως ἔχειν, ξύμφορον λογισαμένῳ
τῇ Περσῶν ἀρχῇ κατὰ πολλὰ ἔσεσθαι
τοῦτό γε. <milestone unit="section" n="19" />
τήν τε γὰρ Ἰβηρίαν ἐν τῷ ἀσφαλεῖ ἐς
τὸ ἔπειτα ἕξειν, οὐκ ἂν ἔτι ἐχόντων Ἰβήρων ἐφ̓
οὕστινας ἀνθρώπων ἀποστάντες σωθήσονται:
<milestone unit="section" n="20" />
ἐπειδὴ γὰρ οἱ τούτων δὴ λογιμώτατοι τῶν βαρβάρων
ὁμοῦ Γουργένῃ τῷ βασιλεῖ ἐς ἀπόστασιν
εἶδον, ὥσπερ μοι ἐν τοῖς ἔμπροσθε λόγοις ἐρρήθη,
οὔτε βασιλέα σφίσι καταστήσεσθαι τὸ ἐνθένδε
ξυνεχώρουν Πέρσαι οὔτε αὐτογνωμονοῦντες Περσῶν
κατήκοοι Ἴβηρες ἦσαν, ἀλλ̓ ὑποψίᾳ τε καὶ
ἀπιστίᾳ ἐς ἀλλήλους πολλῇ εἴχοντο. <milestone unit="section" n="21" />
ἔνδηλοί τε
Ἴβηρες ἦσαν δυσανασχετοῦντές τε ἰσχυρότατα
καὶ νεωτεριοῦντες οὐ πολλῷ ὕστερον, ἤν τινός
ποτε καιροῦ λαβέσθαι δυνατοὶ εἶεν. <milestone unit="section" n="22" />
καὶ πρὸς
Οὔννων τῶν Λαζικῇ προσοίκων ἀδῄωτον μὲν τὴν
Περσῶν ἀρχὴν ἐς ἀεὶ ἔσεσθαι, ῥᾷον δὲ καὶ
ἀπονώτερον αὐτοὺς τῇ Ῥωμαίων ἀρχῇ ἐπιπέμψειν,
ἡνίκα ἂν αὐτῷ βουλομένῳ εἴη: οὐ γὰρ
ἄλλο οὐδὲν τοῖς ἐν Καυκάσῳ οἰκοῦσι βαρβάροις ἢ
ἐπιτείχισμα Λαζικὴν εἶναι. <milestone unit="section" n="23" />
μάλιστα δὲ πάντων
κατὰ τοῦτο ξυνοίσειν πρὸς Λαζικῆς ἐπικράτησιν
ἤλπιζε Πέρσαις, ὅτι δὴ ἐξ αὐτῆς ὁρμώμενοι
δυνήσονται οὐδενὶ πόνῳ καταθέοντες καὶ πεζῇ καὶ
ναυσὶ τὰ ἐπὶ τοῦ Εὐξείνου καλουμένου πόντου
χωρία Καππαδόκας μὲν καὶ τοὺς αὐτῶν ἐχομένους
Γαλάτας καὶ Βιθυνοὺς παραστήσεσθαι, ἐξ
ἐπιδρομῆς δὲ Βυζαντίους αἱρήσειν, οὐδενὸς σφίσιν
ἀντιστατοῦντος. <milestone unit="section" n="24" />
τούτων μὲν δὴ ἕνεκα προσποιεῖσθαι
Χοσρόης Λαζικὴν ἤθελεν, ἐπὶ Λαζοῖς δὲ τὸ
<pb id="v.1.p.522" />
θαρσεῖν ὡς ἥκιστα εἶχεν. <milestone unit="section" n="25" />
ἐπειδὴ γὰρ Ῥωμαῖοι
ἐκ τῆς Λαζικῆς ἀνεχώρησαν, Λαζῶν τὸ πλῆθος
τῇ Περσῶν ἀρχῇ ἐπιεικῶς ἤχθετο. μονότροποι
γάρ, εἴπερ ἄλλοι τινές, οἱ Πέρσαι εἰσὶ καὶ τὰ ἐς
τὴν δίαιταν ὑπεράγαν σκληροί. <milestone unit="section" n="26" />
καὶ αὐτοῖς οἵ
τε νόμοι δυσπρόσοδοί εἰσι πρὸς πάντων ἀνθρώπων
καὶ τὰ ἐπιτάγματα οὐδαμῆ ἀνεκτά. πρὸς μέντοι
Λαζοὺς καὶ διαφερόντως τὸ διαλλάσσον τῆς τε
γνώμης ἀεὶ καὶ τῆς διαίτης παρὰ πολὺ διαφαίνεται,
ἐπεὶ Λαζοὶ μὲν Χριστιανοί εἰσι πάντων
μάλιστα, Πέρσαις δὲ ἀπ̓ ἐναντίας αὐτῶν τὰ ἐς τὸ
θεῖον ἅπαντα ἔχει. <milestone unit="section" n="27" />
χωρὶς δὲ τούτων ἅλες μὲν
τῆς Λαζικῆς οὐδαμῆ γίνονται, οὐ μὴν οὔτε σῖτος
οὔτε οἶνος οὔτε τι ἄλλο ἀγαθὸν φύεται. <milestone unit="section" n="28" />
ἐκ δὲ
Ῥωμαίων τῶν παραλίων ἅπαντα ταῖς ναυσὶν
ἐπεισέρχεται σφίσι, καὶ ταῦτα οὐ χρυσίον τοῖς
συμβάλλουσι προϊεμένοις, ἀλλὰ δέρρεις τε καὶ
ἀνδράποδα καὶ εἴ τι ἄλλο ἐνταῦθα κατὰ πολὺ
περιεῖναι ξυμβαίνει. <milestone unit="section" n="29" />
τούτου τε, ὡς τὸ εἰκός,
ἀποκεκλεισμένοι τὸ λοιπὸν ἤσχαλλον. ὧν δὴ ὁ
Χοσρόης αἰσθόμενος προτερῆσαι ξὺν τῷ ἀσφαλεῖ,
πρίν τι ἐς αὐτὸν νεωτερίσειαν, ἐν σπουδῇ εἶχε.
<milestone unit="section" n="30" />
καί οἱ βουλευομένῳ ξυμφορώτατον ἔδοξεν εἶναι
Γουβάζην τὸν Λαζῶν βασιλέα ἐκποδὼν ὅτι
τάχιστα ποιησαμένῳ Λαζοὺς ἐνθένδε πανδημεὶ
ἀναστήσειν, οὕτω τε Πέρσας καὶ ἄλλα ἄττα ἔθνη
ξυνοικιεῖν ἐν ταύτῃ τῇ χώρᾳ.
<milestone unit="section" n="31" />
Ταῦτα ὁ Χοσρόης βεβουλευμένος Ἰσδιγούσναν
ὡς ἐπὶ πρεσβείᾳ δῆθεν τῷ λόγῳ ἐς Βυζάντιον
στέλλει, καί οἱ Περσῶν ἀριστίνδην ἀπολεξάμενος
<pb id="v.1.p.524" />
πεντακοσίους ξυνέπεμψεν, ἐπιστείλας σφίσι γενέσθαι
μὲν ἐν πόλει Δάρας, ἐν οἰκίαις δὲ καταλῦσαι
πολλαῖς, ταύτας τε νύκτωρ ἁπάσας
ἐμπρῆσαι, καὶ Ῥωμαίων ἀμφὶ τὸ πῦρ τοῦτο
ἠσχολημένων, ὡς τὸ εἰκός, ἁπάντων ἀνοιγνύναι
μὲν τὰς πύλας εὐθύς, τῇ δὲ πόλει τὸ ἄλλο
Περσῶν στράτευμα δέξασθαι. <milestone unit="section" n="32" />
προείρητο γὰρ
τῷ Νισίβιδος πόλεως ἄρχοντι στρατιωτῶν
πλῆθος ἄγχιστά πη ἐγκρυφιάζοντι ἐν παρασκευῇ
ἔχειν. οὕτω γὰρ αὐτοὺς ᾤετο Χοσρόης οὐδενὶ
πόνῳ Ῥωμαίους τε ἅπαντας διαχρήσεσθαι καὶ
τὴν πόλιν Δάρας ἐν βεβαίῳ καταλαβόντας
σχήσειν. <milestone unit="section" n="33" />
ἀλλά τις εὖ εἰδὼς τά πρασσόμενα,
Ῥωμαῖος μὲν ἀνήρ, αὐτόμολος δὲ ὀλίγῳ πρότερον
ἐς Πέρσας ἥκων, τὸν πάντα λόγον Γεωργίῳ
φράζει, ἐνταῦθα τότε διατριβὴν ἔχοντι, οὗ δὴ ἐν
τοῖς ἔμπροσθεν λόγοις ἐμνήσθην, ἅτε Περσῶν
ἀναπείσαντος τοὺς ἐν τῷ Σισαυράνων πολιορκουμένους
φρουρίῳ σφᾶς αὐτοὺς ἐνδοῦναι Ῥωμαίοις.
<milestone unit="section" n="34" />
Γεώργιος οὖν ἐν τοῖς Ῥωμαίων τε καὶ Περσῶν
ὁρίοις ἀπαντήσας τῷ πρεσβευτῇ τούτῳ ἔφασκεν
οὐ κατὰ πρεσβείαν τὰ ποιούμενα εἶναι, καὶ οὔ
ποτε Πέρσας τοσούτους τὸ πλῆθος ἐν πόλει
Ῥωμαίων αὐλίσασθαι. <milestone unit="section" n="35" />
χρῆν γὰρ τοὺς μὲν ἄλλους
ἅπαντας ἐν χωρίῳ Ἀμμώδιος ἀπολιπεῖν,
αὐτῷ δὲ ξὺν ὀλίγοις τισὶν ἐς πόλιν Δάρας
ἐσιτητὰ εἶναι. <milestone unit="section" n="36" />
ὁ μὲν οὖν Ἰσδιγούσνας ἠγανάκτει
τε καὶ δυσφορουμένῳ ἐῴκει, ἅτε περιυβρισμένος
οὐ δέον, καίπερ ἐπὶ πρεσβείᾳ παρὰ τὸν Ῥωμαίων
βασιλέα στελλόμενος. <milestone unit="section" n="37" />
Γεώργιος δέ οἱ οὐ προσέχων
τὸν νοῦν ἠγριωμένῳ διεσώσατο τὴν πόλιν
<pb id="v.1.p.526" />
Ῥωμαίοις. ξὺν γὰρ ἀνδράσιν εἴκοσι μόνοις τῇ
πόλει τὸν Ἰσδιγούσναν ἐδέξατο.
<milestone unit="section" n="38" />
Ταύτης οὖν τῆς πείρας ἀποτυχὼν ὁ βάρβαρος
οὗτος ὡς πρεσβεύων ἐς Βυζάντιον ἦλθε, τήν τε
γυναῖκα καὶ θυγατέρας ἐπαγόμενος δύο ῾τοῦτο
γὰρ ἦν αὐτῷ τὸ παραπέτασμα τοῦ ξυνεληλυθότος
ὁμίλοὐ, τῷ τε βασιλεῖ ἐς ὄψιν ἥκων ἀμφὶ μὲν
τῶν σπουδαίων τινὶ οὐ μέγα οὐ μικρὸν ἴσχυσεν
εἰπεῖν, καίπερ οὐχ ἧσσον ἢ μῆνας δέκα κατατρίψας
ἐν Ῥωμαίων τῇ γῇ. <milestone unit="section" n="39" />
τὰ μέντοι δῶρα
παρὰ Χοσρόου, ᾗπερ εἴθισται, καὶ γράμματα
βασιλεῖ ἔδωκε, δἰ ὧν ὁ Χοσρόης Ἰουστινιανὸν
βασιλέα σημῆναι ἠξίου εἴ οἱ τὸ σῶμα ὑγιείας
πέρι ὡς ἄριστα ἔχοι. <milestone unit="section" n="40" />
τοῦτον μέντοι τὸν Ἰσδιγούσναν
Ἰουστινιανὸς βασιλεὺς μάλιστα πρέσβεων
ἁπάντων ὧν ἡμεῖς ἴσμεν ξύν τε πολλῇ
φιλοφροσύνῃ εἶδε καὶ διὰ τιμῆς ἱκανῶς ἤγαγεν.
<milestone unit="section" n="41" />
ὥστε καὶ ἡνίκα δὴ αὐτὸν ἑστιῴη, Βραδούκιον,
ὅσπερ αὐτῷ ἑρμηνεὺς εἵπετο, ξὺν αὐτῷ ἐπὶ τῆς
στιβάδος κατέκλινε, πρᾶγμα πώποτε οὐ γεγονὸς
πρότερον ἐκ τοῦ παντὸς χρόνου. <milestone unit="section" n="42" />
ἑρμηνέα γὰρ
οὐδὲ τῶν τινι καταδεεστέρων ἀρχόντων, μή τί γε
δὴ βασιλεῖ ὁμοτράπεζον γεγονότα οὐδείς ποτε
εἶδεν. <milestone unit="section" n="43" />
ἀλλὰ καὶ μεγαλοπρεπέστερον ἢ κατὰ
πρεσβευτὴν τὸν ἄνδρα τοῦτον ἐδέξατό τε καὶ ἀπεπέμψατο,
καίπερ ἐπ̓ οὐδενὶ ἔργῳ τὴν πρεσβείαν,
<milestone unit="section" n="44" />
ὥσπερ μοι εἴρηται, πεποιημένον. ἢν γάρ τις τάς
τε δαπάνας διαριθμήσαιτο καὶ τὰ δῶρα ὅσα
ἐνθένδε κεκομισμένος Ἰσδιγούσνας ἀπιὼν ᾤχετο,
πλέον αὐτὰ κατατείνοντα ἢ ἐς χρυσοῦ κεντηνάρια
δέκα εὑρήσει. τὰ μὲν οὖν τῆς ἐς Δάρας πόλιν
ἐπιβουλῆς τῷ Χοσρόῃ ἐς τοῦτο ἐτελεύτα.
<pb id="v.1.p.528" />
</p></div2>

<div2 type="chapter" n="29" org="uniform" sample="complete"><p><milestone unit="section" n="1" />
Ἔς τε Λαζικὴν πρῶτα μὲν ξύλα παμπληθῆ ἐς
νηῶν ποίησιν ἐπιτηδείως ἔχοντα ἔπεμψεν, οὐδενὶ
φράσας ἐφ̓ ὅτῳ δὴ αὐτὰ πέμψειεν, ἀλλὰ τῷ
λόγῳ μηχανὰς ἐν Πέτρας τῷ περιβόλῳ καταστησόμενος
ταῦτα ἔστελλεν. <milestone unit="section" n="2" />
ἔπειτα δὲ Περσῶν
μαχίμους τριακοσίους ἀπολεξάμενος, Φάβριζόν
τε, οὗπερ ἀρτίως ἐπεμνήσθην, αὐτοῖς ἐπιστήσας
ἐνταῦθα στέλλει, ᾧ δὴ ἐπήγγελλε Γουβάζην ὡς
λαθραιότατα διαχρήσασθαι: τὸ γὰρ ἐνθένδε αὐτῷ
μελήσειν. <milestone unit="section" n="3" />
τὰ μὲν οὖν ξύλα ταῦτα ἐπεὶ ἐς Λαζικὴν
ἐκομίσθη, κεραυνόβλητα ἐξαπιναίως γενόμενα
τετεφρῶσθαι ξυνέβη: Φάβριζος δὲ ξὺν τοῖς τριακοσίοις
ἐς Λαζικὴν ἀφικόμενος ἔπρασσεν ὅπως
δὴ ἀμφὶ Γουβάζῃ τὰ πρὸς τοῦ Χοσρόου ἐπηγγελμένα
ὑποτελοίη. <milestone unit="section" n="4" />
ἐτύγχανε δὲ τῶν τις ἐν Κόλχοις
λογίμων, Φαρσάνσης ὄνομα, τῷ Γουβάζῃ προσκεκρουκὼς
ἐς μέγα τέ οἱ ἀπ̓ αὐτοῦ ἐμπεπτωκὼς
ἔχθος καὶ ὡς ἥκιστα θαρσῶν τῷ βασιλεῖ ἐς ὄψιν
ἥκειν. <milestone unit="section" n="5" />
ὅπερ ἐπεὶ ὁ Φάβριζος ἔγνω, τὸν Φαρσάνσην
μεταπεμψάμενος ἐκοινολογεῖτό τε καὶ τὸν ἅπαντα
λόγον ἐξενεγκὼν ἀνεπυνθάνετο τοῦ ἀνθρώπου ὅπη
οἱ ἐπιχειρητέα ἐς τὴν πρᾶξιν εἴη. <milestone unit="section" n="6" />
ἔδοξε τοίνυν
σφίσιν ἐπὶ κοινῆς βουλευσαμένοις Φάβριζον μὲν
ἐν Πέτρᾳ τῇ πόλει γενέσθαι, μεταπέμψασθαι δὲ
Γουβάζην ἐνταῦθα, ὅπως οἱ ἀγγέλλοι ὅσα δὴ
βασιλεῖ ἀμφὶ τῷ ξυνοίσοντι Λαζοῖς δοκοῦντα εἴη.
<milestone unit="section" n="7" />
ἀλλ̓ ὁ Φαρσάνσης κρύφα τῷ Γουβάζῃ ἐσήμηνε
<pb id="v.1.p.530" />
τὰ πρασσόμενα. διὸ δὴ Γουβάζης παρὰ μὲν
Φάβριζον οὐδαμῆ ἦλθεν, ἐκ δὲ τοῦ ἐμφανοῦς ἐς
ἀπόστασιν εἶδε. <milestone unit="section" n="8" />
Φάβριζος δὲ Πέρσαις μὲν τοῖς
ἄλλοις τοῦ ἐν Πέτρᾳ φυλακτηρίου ἐπιμελεῖσθαι
πάσῃ δυνάμει ἐπέστελλε καὶ τὰ ἐς πολιορκίαν ὡς
ἀσφαλέστατα ἐξαρτύεσθαι, αὐτὸς δὲ ξὺν τοῖς
τριακοσίοις ἐπ̓ οἴκου ἄπρακτος ἀνεχώρησε.
<milestone unit="section" n="9" />
Γουβάζης δὲ ἀνενεγκὼν ἐς Ἰουστινιανὸν βασιλέα
τὰ παρόντα σφίσι τῶν μὲν τὰ πρότερα πεπραγμένων
Λαζοῖς ἐδεῖτο συγγνώμονα εἶναι, ἀμῦναι δὲ
σφίσι δυνάμει τῇ πάσῃ ἀπαλλαξείουσι τῆς
Μήδων ἀρχῆς. οὐ γὰρ κατὰ μόνας δυνήσεσθαι
Κόλχους ἀποκρούσασθαι τὴν Περσῶν δύναμιν.
<milestone unit="section" n="10" />
Ταῦτα ἐπεὶ βασιλεὺς Ἰουστινιανὸς ἤκουσε,
περιχαρὴς γενόμενος ἄνδρας ἑπτακισχιλίους καὶ
Δαγισθαῖον ἄρχοντα καὶ Τζάνους χιλίους ἐς ἐπικουρίαν
Λαζοῖς ἔπεμψεν. <milestone unit="section" n="11" />
οἳ δὴ ἐν γῇ τῇ Κολχίδι
γενόμενοι ἅμα Λαζοῖς τε καὶ τῷ Γουβάζῃ ἐνστρατοπεδευσάμενοι
ἀμφὶ τὸν Πέτρας περίβολον ἐς
πολιορκίαν καθίσταντο. <milestone unit="section" n="12" />
Περσῶν δὲ τῶν ἐνταῦθα
ὄντων καρτερώτατα ἐκ τοῦ περιβόλου ἀμυνομένων,
χρόνον τῇ προσεδρείᾳ πολὺν τετρίφθαι ξυνέβη,
ἐπεὶ καὶ τὰ ἐδώδιμα ἐναποθέμενοι σφίσιν οἱ Πέρσαι
διαρκῶς ἔτυχον. <milestone unit="section" n="13" />
τούτοις δὲ ὁ Χοσρόης ξυνταραχθεὶς
στρατιὰν πολλὴν ἱππέων τε καὶ πεζῶν
ἐπ̓ αὐτοὺς ἔστελλεν, οἷς δὴ ἄρχοντα Μερμερόην
ἐπέστησεν. ὧνπερ ὁ Γουβάζης αἰσθόμενος τῷ
Δαγισθαίῳ ἐπίκοινα βουλευσάμενος ἐποίει τάδε.
<milestone unit="section" n="14" />
Βόας ὁ ποταμὸς ἔξεισιν ἄγχιστά πη τῶν
<pb id="v.1.p.532" />
Τζανικῆς ὁρίων ἐν Ἀρμενίοις οἳ δὴ ἀμφὶ τὸ
Φαράγγιον ᾤκηνται. καὶ τὰ μὲν πρῶτα ἐν δεξιᾷ
ἐπὶ πλεῖστον χωρεῖ, βραχύς τε ἰὼν καὶ πόνῳ
οὐδενὶ γινόμενος ἐσβατὸς ἅπασιν ἄχρι ἐς χῶρον
οὗ δὴ ἐν δεξιᾷ μὲν Ἰβήρων τὰ ὅριά ἐστι, καταντικρὺ
δὲ τελευτᾷ ὄρος ὁ Καύκασος. <milestone unit="section" n="15" />
ἐνταῦθα
ἔθνη ἄλλα τε πολλὰ καὶ Ἀλανοί τε καὶ Ἀβασγοὶ
ᾤκηνται Χριστιανοί τε καὶ Ῥωμαίοις φίλοι ἐκ
παλαιοῦ ὄντες, Ζῆχοί τε καὶ μετ̓ αὐτοὺς Οὖννοι,
<milestone unit="section" n="16" />
οἳ Σάβειροι ἐπικαλοῦνται. ἐπειδὰν δὲ ὁ ποταμὸς
οὗτος ἀφίκηται ἵνα δὴ τοῦ τε Καυκάσου καὶ
Ἰβηρίας τὰ ὅριά ἐστιν, ἐνταῦθα ἐπιγινομένων οἱ
καὶ ἄλλων ὑδάτων μείζων τε παρὰ πολὺ γίνεται
καὶ Φᾶσις ἀντὶ Βόα τὸ ἐνθένδε καλούμενος φέρεται,
ναυσίπορος γεγενημένος ἄχρι ἐς τὸν Εὔξεινον
καλούμενον πόντον, οὗ δή οἱ καὶ τὰς ἐκβολὰς ξυμβαίνει
εἶναι, καὶ αὐτοῦ ἐφ̓ ἑκάτερα Λαζική ἐστιν.
<milestone unit="section" n="17" />
ἀλλ̓ ἐν δεξιᾷ μὲν ξύμπασα ἐπὶ πλεῖστον ἡ χώρα
πρὸς τῶν τῇδε ἀνθρώπων οἰκεῖται μέχρι τῶν
Ἰβηρίας ὁρίων. <milestone unit="section" n="18" />
κῶμαί τε γὰρ αἱ Λαζῶν πᾶσαι
τοῦ ποταμοῦ ἐντὸς ἐνταῦθά εἰσι καὶ πολίσματα
ἐκ παλαιοῦ σφίσι ταύτῃ πεποίηνται, ἐν τοῖς Ἀρχαιόπολις,
ἐχυρωτάτη οὖσα, Σεβαστόπολίς τε
ἐνταῦθα καὶ τὸ Πιτιοῦντος φρούριόν ἐστι Σκάνδα
τε καὶ Σαραπανὶς πρὸς τοῖς Ἰβηρίας ὁρίοις.
πόλεις μέντοι ἀξιολογώταται ἐνταῦθά εἰσι Ῥοδόπολις
καὶ Μοχήρησις. <milestone unit="section" n="19" />
τοῦ δὲ ποταμοῦ ἐν
ἀριστερᾷ Λαζικῆς μὲν τὰ ὅριά ἐστι μέχρι ἐς ἡμέρας
ὁδὸν εὐζώνῳ ἀνδρί, ἔρημον δὲ ξυμβαίνει ἀνθρώπων
τὴν χώραν εἶναι. ταύτην προσοικοῦσι
<pb id="v.1.p.534" />
Ῥωμαῖοι τὴν χώραν οἳ Ποντικοὶ ἐπικαλοῦνται.
<milestone unit="section" n="20" />
ἐν μὲν οὖν τοῖς Λαζικῆς ὁρίοις, ἔνθα δὴ ἄνθρωποι
οὐδαμῆ ᾤκηντο, Πέτραν Ἰουστινιανὸς <del status="unremarkable">ὁ</del> βασιλεὺς
τὴν πόλιν ἐν τοῖς κατ̓ ἐμὲ χρόνοις ἐδείματο.
<milestone unit="section" n="21" />
οὗπερ Ἰωάννης, ὁ Τζίβος ἐπικαλούμενος, τὸ
μονοπώλιον καταστησάμενος, ὥσπερ μοι ἐν τοῖς
ἔμπροσθεν λόγοις ἐρρήθη, αἴτιος τῆς ἀποστάσεως
Λαζοῖς γέγονεν. <milestone unit="section" n="22" />
ἐκ δὲ Πέτρας πόλεως ἰόντι εὐθὺς
πρὸς ἄνεμον νότον οἱ Ῥωμαίων ὅροι ἐκδέχονται,
χωρία τε πολυάνθρωπα ἐνταῦθά ἐστι, τό τε
Ῥιζαῖον καλούμενον καὶ Ἀθῆναι ἄλλα τε ἄττα
μέχρι Τραπεζουντίων. <milestone unit="section" n="23" />
ἡνίκα μὲν οὖν ἐπηγάγοντο
Χοσρόην Λαζοί, Βόαν ποταμὸν διαβάντες τόν τε
Φᾶσιν ἐν δεξιᾷ ἔχοντες ἐς Πέτραν ἦλθον, τῷ μὲν
λόγῳ προνοήσοντες ὡς μὴ χρόνῳ τε καὶ πόνῳ
πολλῷ διαπορθμεύεσθαι ἀναγκάζωνται ποταμὸν
Φᾶσιν, οὐ βουλόμενοι δὲ τὰ σφέτερα οἰκία Πέρσαις
ἐνδείκνυσθαι. <milestone unit="section" n="24" />
καίτοι δύσοδος πανταχόθι
Λαζική ἐστιν ἐντός τε καὶ ἐκτὸς ποταμοῦ Φάσιδος.
<milestone unit="section" n="25" />
σκόπελοι γὰρ ὑπερφυεῖς ἐφ̓ ἑκάτερα τῆς
χώρας ὄντες στενωποὺς ἐπὶ μακρότατον ἐνταῦθα
ποιοῦνται: κλεισούρας ἑλληνίζοντες τὰς τοιαύτας
ὁδοὺς Ῥωμαῖοι καλοῦσιν. <milestone unit="section" n="26" />
ἀλλ̓ ἐπεὶ τότε Λαζικὴ
ἀφύλακτος ἐτύγχανεν οὖσα, ῥᾷστα δὴ ἐν Πέτρᾳ
ξὺν τοῖς ἡγεμόσι Λαζοῖς ἐγένοντο Πέρσαι.
<milestone unit="section" n="27" />
Νῦν δὲ ὁ Γουβάζης μαθὼν τὴν Περσῶν ἔφοδον
τῷ Δαγισθαίῳ ἐπέστελλε πέμψαι μέν τινας οἳ
φυλάξουσι τὸν στενωπὸν ἰσχυρότατα ὃς ἐκτὸς
Φάσιδος ποταμοῦ ἐστι, τὴν μέντοι προσεδρείαν
<pb id="v.1.p.536" />
ὡς ἥκιστα λύειν, ἕως τήν τε Πέτραν καὶ Πέρσας
τοὺς ἐνταῦθα ἐξελεῖν δύνωνται. <milestone unit="section" n="28" />
αὐτὸς δὲ παντὶ
τῷ Κόλχων στρατῷ ἐς τὰ Λαζικῆς ἔσχατα ἦλθεν,
ὡς τὸν ἐνταῦθα στενωπὸν διαφυλάξων δυνάμει τῇ
πάσῃ. <milestone unit="section" n="29" />
ἐτύγχανε δὲ πολλῷ πρότερον Ἀλανούς τε
καὶ Σαβείρους ἐς ξυμμαχίαν ἐπαγόμενος, οἵπερ
ὡμολόγησαν κεντηναρίων τριῶν οὐχ ὅσον ἀδῄωτον
Λαζοῖς ξυμφυλάξειν τὴν γῆν, ἀλλὰ καὶ Ἰβηρίαν
οὕτω καταστήσεσθαι ἀνδρῶν ἔρημον ὡς μηδὲ
Πέρσαις ἐνθένδε τὸ λοιπὸν ἰέναι δυνατὰ ἔσεσθαι.
ταῦτά τε σφίσι τὰ χρήματα βασιλέα Γουβάζης
ὑπέσχετο δώσειν. <milestone unit="section" n="30" />
αὐτὸς μὲν οὖν ἀνενεγκὼν ἐς
βασιλέα Ἰουστινιανὸν τὰ ξυγκείμενα τοῖς τε
βαρβάροις τὰ χρήματα ταῦτα ἱκέτευε πέμπειν
καὶ Λαζοῖς ἄγαν κεκακωμένοις παραψυχὴν
προέσθαι τινά. <milestone unit="section" n="31" />
ἔφασκε δὲ καί οἱ αὐτῷ τὸ
δημόσιον τὰς συντάξεις ὀφείλειν ἐνιαυτῶν δέκα,
ἐπεὶ ἐν τοῖς σιλεντιαρίοις ἐν παλατίῳ τασσόμενος
οὐδὲν κεκομισμένος ἐνθένδε εἴη, ἐξ οὗ δὴ ἐς γῆν
τὴν Κολχίδα Χοσρόης ἦλθε. <milestone unit="section" n="32" />
βασιλεὺς δὲ Ἰουστινιανὸς
ἐπιτελέσειν μὲν διενοεῖτο τὴν αἴτησιν,
ἐπιγενομένης δέ οἱ ἀσχολίας τινὸς οὐκ ἔπεμψε τῷ
καθήκοντι χρόνῳ τὰ χρήματα. Γουβάζης μὲν
οὖν ταῦτα ἐποίει.
<milestone unit="section" n="33" />
Δαγισθαῖος δὲ ῾ἦν γάρ τις νεανίας πόλεμόν τε
διενεγκεῖν Μηδικὸν οὐδαμῆ ἀξιόχρεως᾿ τοῖς
παροῦσιν οὐκ ἐπιτηδείως ἐχρῆτο. <milestone unit="section" n="34" />
δέον οὖν
ἀμέλει τὸ πλεῖστον τοῦ στρατοῦ ἐς τὸν στενωπὸν
στεῖλαι, τάχα δ̓ ἄν που καὶ αὐτὸν τῷ ἔργῳ
τούτῳ παραγενέσθαι, ἐς ἑκατὸν ἄνδρας, ὥσπερ
τι πάρεργον διαχειρίζων, ἔπεμψε μόνους: αὐτὸς
<pb id="v.1.p.538" />
δὲ Πέτραν πολιορκῶν παντὶ τῷ στρατῷ οὐδὲν
ἤνυσε, καίπερ τῶν πολεμίων ὀλίγων ὄντων.
κατ̓ ἀρχὰς μὲν γὰρ οὐχ ἥσσους ἢ πεντακόσιοι
καὶ χίλιοι ἦσαν, <milestone unit="section" n="35" />
πρὸς Ῥωμαίων
δὲ καὶ Λαζῶν ἐν χρόνῳ πολλῷ τειχομαχούντων
βαλλόμενοί τε καὶ ἀρετὴν ἐπιδεικνύμενοι μάλιστα
πάντων ὧν ἡμεῖς ἴσμεν, θνήσκουσί τε πολλοὶ
καὶ σφίσιν ἐς ὀλίγους κομιδῆ ἀποκεκρίσθαι
ξυνέπεσε. <milestone unit="section" n="36" />
Πέρσαι μὲν οὖν ἐς ἀπόγνωσίν τε καὶ
ἀπορίαν ἐμπεπτωκότες ἡσυχῆ ἔμενον, Ῥωμαῖοι
δὲ ἀμφὶ τὸ τεῖχος διώρυχα ἐν χώρῳ ὀλίγῳ
πεποίηνται, ὅ τε ταύτῃ περίβολος εὐθὺς ἔπεσεν.
<milestone unit="section" n="37" />
ἀλλὰ ξυνέβη τούτου δὴ τοῦ χώρου ἐντὸς οἴκημα
εἶναι οὐδὲν τοῦ περιβόλου διεστηκός, ὃ δὴ
ἐξικνεῖτο ἐς τὸ πεπτωκὸς ἐφεξῆς ὅλον: <milestone unit="section" n="38" />
καὶ ἀντὶ
τοῦ τείχους πολιορκουμένοις γενόμενον ἐν τῷ
ἀσφαλεῖ οὐδέν τι ἧσσον αὐτοὺς καθίστη. <milestone unit="section" n="39" />
ὅπερ
Ῥωμαίους ξυνταράξαι οὐδαμῆ ἔσχεν. εὖ γὰρ
εἰδότες ὡς αὐτὸ δὴ τοῦτο ἑτέρωθι ἐργαζόμενοι
τὴν πόλιν ῥᾷστα αἱρήσουσιν, εὐέλπιδες πολλῷ
ἔτι μᾶλλον ἐγένοντο. <milestone unit="section" n="40" />
διὸ δὴ ὁ Δαγισθαῖος
βασιλεῖ μὲν τὰ ξυνενεχθέντα ἐδήλου, ἆθλα δέ
οἱ τῆς νίκης ἐν παρασκευῇ εἶναι προὐτείνετο,
σημήνας ὅσοις δὴ αὐτόν τε καὶ τὸν ἀδελφὸν τὸν
αὐτοῦ χρῆν βασιλέα δωρήσασθαι: Πέρσαν γὰρ
αἱρήσειν οὐ πολλῷ ὕστερον. <milestone unit="section" n="41" />
Πέρσαι μὲν οὖν
Ῥωμαίους τε καὶ Τζάνους καρτερώτατα τειχομαχοῦντας
παρὰ δόξαν ὑφίσταντο, καίπερ ὀλίγοι
ἀπολελειμμένοι ἐς ἄγαν. <milestone unit="section" n="42" />
ἐπεὶ δὲ Ῥωμαῖοι τειχομαχοῦντες
οὐδὲν ἤνυον, ἐπὶ τὸ διορύσσειν αὖθις
ἐτράποντο. ἐς τόσον τε τοῦ ἔργου τούτου ἀφίκοντο
<pb id="v.1.p.540" />
ὡς μηκέτι ἐπ̓ ἐδάφους τὰ τοῦ περιβόλου
θεμέλια εἶναι, ἀλλ̓ ἐπὶ κενοῦ ἐκ τοῦ ἐπὶ πλεῖστον
ἑστάναι, πεσούμενα, ὡς τὸ εἰκός, αὐτίκα
δὴ μάλα. <milestone unit="section" n="43" />
καὶ εἰ μὲν Δαγισθαῖος εὐθὺς ἤθελε
πῦρ τοῖς θεμελίοις ἐνάψαι, οἶμαι εὐθυωρὸν σφίσι
τὴν πόλιν ἁλῶναι: νῦν δὲ τὰς ἐκ βασιλέως
καραδοκῶν ἐλπίδας μέλλων τε ἀεὶ καὶ τρίβων
τὸν χρόνον ἡσυχῆ ἔμενε. ταῦτα μὲν οὖν ἐν τῷ
Ῥωμαίων στρατοπέδῳ ἐπράσσετο τῇδε.
</p></div2>

<div2 type="chapter" n="30" org="uniform" sample="complete"><p><milestone unit="section" n="1" />
Μερμερόης δέ, ἐπεὶ τοὺς Ἰβηρίας ὅρους παντὶ
τῷ Μήδων στρατῷ ἤμειψε, πρόσω ἐχώρει, ποταμὸν
Μήδων στρατῷ ἤμειψε, πρόσω ἐχώρει, ποταμὸν
Φᾶσιν ἐν δεξιᾷ ἔχων: διὰ γὰρ τῶν ἐπὶ
Λαζικῆς χωρίων ἰέναι οὐδαμῆ ἤθελε, τοῦ μή
τί οἱ ταύτῃ ἐμπόδισμα ὑπαντιάσαι. <milestone unit="section" n="2" />
Πέτραν
γὰρ πόλιν καὶ Πέρσας τοὺς ἐνταῦθα διασώσασθαι
ἐν σπουδῇ εἶχε, καίτοι καὶ μοῖρά τις
τοῦ περιβόλου καταπεπτώκει ἐξαπιναίως. <milestone unit="section" n="3" />
ᾐώρητο
γάρ, ὥσπερ μοι εἴρηται: ἄνδρες τε τοῦ Ῥωμαίων
στρατοῦ ἐς πεντήκοντα ἐθελούσιοι ἐν τῇ
πόλει γενόμενοι βασιλέα Ἰουστινιανὸν ἀνεβόων
καλλίνικον. <milestone unit="section" n="4" />
ἡγεῖτο δὲ αὐτῶν νεανίας τις Ἀρμένιος
γένος, Ἰωάννης ὄνομα, Θωμᾶ υἱός, ὅνπερ
Γούζην ἐπίκλησιν ἐκάλουν. <milestone unit="section" n="5" />
οὗτος ὁ Θωμᾶς
πολλὰ τῶν ἀμφὶ τὴν Λαζικὴν ὀχυρωμάτων
ἐδείματο, βασιλέως οἱ ἐπαγγείλαντος, καὶ τῶν
ἐκείνῃ στρατιωτῶν ἦρξεν, ἔμφρων τε βασιλεῖ
ἔδοξεν εἶναι. <milestone unit="section" n="6" />
ὁ μὲν οὖν Ἰωάννης, Περσῶν σφίσιν
<pb id="v.1.p.542" />
ἐς χεῖρας ἐλθόντων, πληγεὶς αὐτίκα ξὺν τοῖς
ἑπομένοις ἐς τὸ στρατόπεδον ἀνεχώρησεν, ἐπεὶ
οὐδείς οἱ τῶν ἐκ τοῦ Ῥωμαίων στρατοῦ ἕτερος
ἀμύνων ἦλθε: <milestone unit="section" n="7" />
Πέρσης δὲ ἀνήρ, Μιρράνης ὄνομα,
ὅσπερ τοῦ ἐν Πέτρᾳ φυλακτηρίου ἦρχεν, ἀμφὶ
τῇ πόλει δείσας, Πέρσαις μὲν πᾶσιν ἐπέστελλε
τῆς φυλακῆς ἐς τὸ ἀκριβὲς μάλιστα ἔχεσθαι,
αὐτὸς δὲ παρὰ Δαγισθαῖον σταλεὶς θῶπάς τε
καὶ ἀπατηλοὺς προὐτείνετο λόγους, οὐδενὶ πόνῳ
ὁμολογῶν οὐ πολλῷ ὕστερον ἐνδώσειν τὴν πόλιν.
ταύτῃ τε παρακρούσασθαι ἴσχυσεν, ὡς μὴ ἐς
τὴν πόλιν αὐτίκα τῷ Ῥωμαίων στρατῷ ἐσιτητὰ εἶναι.
<milestone unit="section" n="8" />
Οἱ δ̓ ἀμφὶ Μερμερόην ἐπειδὴ ἀφίκοντο ἐς
τὸν στενωπόν, ἐνταῦθα σφίσι τὸ Ῥωμαίων
φυλακτήριον ὑπηντίαζον ἐς ἑκατὸν ὄντες, καρτερῶς
τε ἠμύνοντο, καὶ τοὺς τῆς εἰσόδου ἀποπειρωμένους
ἀνέστελλον. <milestone unit="section" n="9" />
Πέρσαι δὲ οὐδαμοῦ
ὑπεχώρουν, ἀλλὰ τοὺς κτεινομένους ἀεὶ ἕτεροι
ἐκδεχόμενοι πρόσω ἐχώρουν, παντὶ σθένει τὴν
εἴσοδον βιαζόμενοι. <milestone unit="section" n="10" />
θνήσκουσι μὲν Πέρσαι πλέον
ἢ χίλιοι, κτείνοντες δὲ Ῥωμαῖοι ἀπεῖπον, τοῦ τε
ὁμίλου σφᾶς βιαζομένου ὑπεχώρησάν τε καὶ ἐς
τῶν ἐκείνῃ ὀρῶν τὰς ὑπερβολὰς ἀναδραμόντες
ἐσώθησαν. <milestone unit="section" n="11" />
ταῦτα Δαγισθαῖος μαθὼν αὐτίκα
τὴν προσεδρείαν διέλυσεν, οὐδὲν τῷ στρατῷ
ἐπιστείλας, ἐπὶ Φᾶσίν τε ποταμὸν ἤλαυνε: καὶ οἱ
Ῥωμαῖοι ξύμπαντες εἵποντο, τὰ σφέτερα αὐτῶν
ἐν τῷ στρατοπέδῳ ἀπολιπόντες. <milestone unit="section" n="12" />
Πέρσαι δὲ τὰ
ποιούμενα κατιδόντες τάς τε πύλας ἀνέῳγον καὶ

<pb id="v.1.p.544" />
ἐπεξελθόντες ἀμφὶ τὰς καλύβας τῶν πολεμίων
ἦλθον, ὡς τὸ στρατόπεδον ἐξαιρήσοντες. <milestone unit="section" n="13" />
Τζάνοι
δὲ ῾οὐ γὰρ Δαγισθαίῳ ἐπισπόμενοι ἔτυχον̓
ἐβοήθουν ἐνταῦθα δρόμῳ, τρεψάμενοί τε πόνῳ
οὐδενὶ τοὺς πολεμίους πολλοὺς ἔκτειναν. <milestone unit="section" n="14" />
Πέρσαι
μὲν οὖν φεύγοντες ἐντὸς τοῦ περιβόλου ἐγένοντο,
Τζάνοι δὲ ληισάμενοι τὸ Ῥωμαίων στρατόπεδον
εὐθὺ τοῦ Ῥιζαίου ἐχώρησαν. ἔνθεν δὲ ἐς Ἀθήνας
ἐλθόντες διὰ Τραπεζουντίων ἐπ̓ οἴκου ἀπεκομίσθησαν.
<milestone unit="section" n="15" />
Μερμερόης δὲ καὶ ὁ Μήσων στρατὸς ἐνταῦθα
ἦλθον ἡμέρᾳ μετὰ τὴν Δαγισθαίου ὑπαγωγὴν
ἐνάτῃ: οὗ δὴ ἀπολελειμμένους ἐκ τοῦ Περσῶν
φυλακτηρίου τραυματίας μὲν καὶ ἀπομάχους
γεγενημένους πεντήκοντα καὶ τριακοσίους εὗρον,
ἀκραιφνεῖς δὲ πεντήκοντα καὶ ἑκατὸν μόνους: οἱ
γὰρ ἄλλοι ἅπαντες ἐτεθνήκεσαν. <milestone unit="section" n="16" />
ὧνπερ τὰ
σώματα οἱ περιόντες τοῦ περιβόλου ἐκτὸς οὐδαμῆ
ἔρριψαν, ἀλλὰ τῷ τῆς ὀσμῆς δυσώδει ἀποπνιγόμενοι
παρὰ δόξαν ἀντεῖχον, ὡς μή τινα ἐς τὸ
πολιορκεῖν προθυμίαν τοῖς πολεμίοις, ἅτε τῶν
πλείστων ἀπολωλότων σφίσι, παρέχωνται. <milestone unit="section" n="17" />
ὅ τε
Μερμερόης ἐπιτωθάζων δακρύων τε καὶ θρήνων
ἀξίαν Ῥωμαίων τὴν πολιτείαν ἔφασκεν εἶναι, οἷς
γε δὴ ἐς τοῦτο ἀσθενείας περιεστήκει τὰ πράγματα,
ὡς πεντήκοντά τε καὶ ἑκατὸν ἀτειχίστους
Πέρσας μηδεμιᾷ μηχανῇ ἐξελεῖν δεδυνῆσθαι. <milestone unit="section" n="18" />
καὶ
τοῦ μὲν περιβόλου ἀνοικοδομήσασθαι ὅσα καταπεπτώκει
ἐν σπουδῇ ἐποιεῖτο: ἐπεὶ δὲ οὔτε
τίτανον ἐν τῷ παραυτίκα οὔτε τι ἄλλο τῶν ἐς τὴν
οἰκοδομίαν ἐπιτηδείων ἐν παρασκευῇ εἶχεν, ἐπενόει
<pb id="v.1.p.546" />
τάδε. <milestone unit="section" n="19" />
θυλάκους λινοῦς, οἷς δὴ Πέρσαι τὰ ἐπιτήδεια
σφίσιν ἐσεκομίσαντο ἐς γῆν τὴν Κολχίδα,
ψάμμου ἐμπλησάμενος ἐς τῶν λίθων τὴν χώραν
ἐτίθετο, οἳ δὴ ἐνταῦθα βαλλόμενοι ἀντὶ τοῦ
τοίχου ἐγίνοντο. <milestone unit="section" n="20" />
καὶ τρισχιλίους μὲν τῶν μαχίμων
ἀπολεξάμενος αὐτοῦ εἴασεν, οἷσπερ τὰ ἐδώδιμα οὐκ
ἐς χρόνου κατέθετο μῆκος, ἐπιστείλας τοῦ περιβόλου
τῆς οἰκοδομίας ἐπιμελεῖσθαι: αὐτὸς δὲ
παντὶ τῷ ἄλλῳ στρατῷ ὀπίσω ἀπήλαυνεν.
<milestone unit="section" n="21" />
Ἐπεί τέ οἱ ὁδῷ τῇ αὐτῇ ἐνθένδε ἰόντι οὐδεὶς τῶν
ἀναγκαίων ἐγίνετο πόρος, ἅπαντα ἐν Πέτρᾳ
λιπόντι ἅπερ ἐπιφερόμενος ἐξ Ἰβηρίας ὁ στρατὸς
ἔτυχεν, ἄλλην τινὰ πορείαν ἰέναι διὰ τῶν ταύτῃ
ὀρῶν διενοεῖτο, ἵνα δὴ ἀνθρώπους οἰκεῖν ἔμαθεν,
<milestone unit="section" n="22" />
ὅπως ληιζόμενοι ἀποζῆν δύνωνται. ἐν ταύτῃ τῇ
πορείᾳ τῶν τις ἐν Λαζοῖς λογίμων, Φούβελις
ὄνομα, Πέρσας αὐλιζομένους ἐνήδρευσε, Δαγισθαῖον
ἅμα Ῥωμαίων δισχιλίοις ἐπαγόμενος, οἳ
δὴ τῶν Περσῶν ἐξ ἐπιδρομῆς ἵππους νέμοντάς
τινας ἔκτειναν, ἵππους τε ληισάμενοι δἰ ὀλίγου
τὴν ἀναχώρησιν ἐποιήσαντο. οὕτω μὲν ὁ Μερμερόης
τῷ Μήδων στρατῷ ἐνθένδε ᾔει.
<milestone unit="section" n="23" />
Ὁ δὲ Γουβάζης, μαθὼν ὅσα δὴ Ῥωμαίοις ἔν τε
τῇ Πέτρᾳ καὶ τῷ στενωπῷ ξυνηνέχθη γενέσθαι,
οὐδ̓ ὣς ἔδεισεν, οὐδὲ τὴν ἐν τῷ κατ̓ αὐτὸν στενωπῷ
φυλακὴν εἴασεν, ἐνταῦθα σφίσι τὴν κεφαλὴν τῆς
ἐλπίδος οἰόμενος εἶναι. <milestone unit="section" n="24" />
ἐξηπίστατο γὰρ ὡς, ἢν καὶ
Ῥωμαίους ἐκτὸς Φάσιδος ποταμοῦ βιασάμενοι
Πέρσαι τὸν στενωπὸν διαβῆναι καὶ ἐν Πέτρᾳ
<pb id="v.1.p.548" />
γενέσθαι δεδύνηνται, οὐδὲν ἂν ἐνθένδε Λαζῶν τῇ
χώρᾳ προστρίψαιντο βλάβος, Φᾶσιν διαβῆναι
οὐδεμιᾷ μηχανῇ ἔχοντες, ἄλλως τε καὶ νηῶν οὐ
παρουσῶν σφίσιν. <milestone unit="section" n="25" />
ὁ γὰρ ποταμὸς οὗτος βάθους
μὲν εἴπερ τις ἄλλος ἱκανώτατα ἔχει, εὔρους δὲ ἐπὶ
πλεῖστον διήκει. <milestone unit="section" n="26" />
τῆς μέντοι ῥύμης αὐτῷ τοσοῦτον
περίεστιν ὥστε δὴ ἐς τὴν θάλασσαν ἐκβαλὼν
ἐπὶ μακρότατον κατὰ μόνας χωρεῖ, οὐδαμῆ ταύτῃ
ἐπιμιγνύμενος. ὕδωρ ἀμέλει πότιμον τοῖς ἐκείνῃ
ναυτιλλομένοις ὑδρεύεσθαι πάρεστιν ἐν μέσῳ
πελάγει. <milestone unit="section" n="27" />
καὶ φυλακτήρια μέντοι τοῦ ποταμοῦ
ἐντὸς πεποίηνται πανταχόθι Λαζοί, τοῦ μηδὲ
ναυσὶ διαπορθμευομένοις τοῖς πολεμίοις ἀπόβασιν
ἐς τὴν γῆν εἶναι.
<milestone unit="section" n="28" />
Βασιλεὺς δὲ Ἰουστινιανὸς Σαβείρων μὲν τῷ
ἔθνει τὰ ξυγκείμενα χρήματα ἔπεμψε, Γουβάζην
δὲ καὶ Λαζοὺς χρήμασιν ἄλλοις δεδώρηται. <milestone unit="section" n="29" />
ἐτύγχανε
δὲ πολλῷ πρότερον καὶ ἄλλο στράτευμα
λόγου ἄξιον ἐς Λαζικὴν πέμψας, οἳ οὔπω ἀφικόμενοι
ἐνταῦθα ἔτυχον. ἦρχε δὲ αὐτῶν Ῥεκίθαγγος
ἐκ Θρᾴκης, ἀνὴρ ξυνετός τε καὶ ἀγαθὸς τὰ πολέμια.
ταῦτα μὲν οὖν ταύτῃ πη εἶχε.
<milestone unit="section" n="30" />
Γενόμενος δὲ ὁ Μερμερόης ἐν τοῖς ὄρεσιν, ὥσπερ
μοι εἴρηται, Πέτραν ἐνθένδε τῶν ἐπιτηδείων
ἐμπιπλάναι ἐν σπουδῇ εἶχεν. ἐπαρκέσειν γὰρ τῷ
ἐνταῦθα φυλακτηρίῳ ἐς τρισχιλίους ὄντι τὰ
ἐδώδιμα οὐδαμῆ ᾤετο ἅπερ εἰσκομισάμενοι ξὺν
αὐτοῖς ἔτυχον. <milestone unit="section" n="31" />
ἀλλ̓ ἐπεὶ τὰ ἐν ποσὶ σφίσι γινόμενα
μόλις ἀπέχρη ἐς τὴν δαπάνην τῇ στρατιᾷ
ταύτῃ, οὐχ ἧσσον ἢ τρισμυρίοις οὖσι, καὶ ἀπ̓
<pb id="v.1.p.550" />
αὐτοῦ οὐδὲν ὅ τι καὶ λόγου ἄξιον πέμπειν ἐς τὴν
Πέτραν οἷοί τε ἦσαν, λογισάμενος εὕρισκε σφίσιν
ἄμεινον εἶναι τὸ μὲν πλέον τοῦ στρατοῦ ἀπαλλάσσεσθαι
ἐκ γῆς τῆς Κολχίδος, ὀλίγους δέ τινας
ἐνταῦθα μεῖναι, οἳ δὴ ἔμελλον τῶν ἐπιτηδείων οἷς
ἂν ἐντύχοιεν πολλὰ μὲν ἐς τὸ ἐν Πέτρᾳ φυλακτήριον
ἐσκομίζεσθαι, τοῖς δὲ ἄλλοις αὐτοὶ διαρκῶς
χρῆσθαι: <milestone unit="section" n="32" />
ἄνδρας οὖν ἐς πεντακισχιλίους ἀπολεξάμενος
αὐτοῦ εἴασεν, οἷς δὴ ἄρχοντας ἄλλους
τε τρεῖς καὶ Φάβριζον κατεστήσατο. <milestone unit="section" n="33" />
πλείους γὰρ
ἐνταῦθα λείπεσθαι οὔ οἱ ἔδοξεν ἐπάναγκες εἶναι,
πολεμίων οὐδαμῆ ὄντων. αὐτὸς δὲ τῷ ἄλλῳ
στρατῷ ἐς τὴν Περσαρμενίαν ἐλθὼν ἡσύχαζεν ἐν
τοῖς ἀμφὶ Δούβιος χωρίοις.
<milestone unit="section" n="34" />
Οἱ δὲ πεντακισχίλιοι, ἐπεὶ ἐγγυτέρω τῶν
Λαζικῆς ἐσχάτων ἦλθον, παρὰ ποταμὸν Φᾶσιν
ἐστρατοπεδεύσαντο ἅπαντες, ἔνθεν τε κατ̓ ὀλίγους
περιιόντες ἐληίζοντο τὰ ἐκείνῃ χωρία. <milestone unit="section" n="35" />
ὧν
δὴ ὁ Γουβάζης αἰσθόμενος τῷ Δαγισθαίῳ ἐπέστελλε
βοηθεῖν ἐνταῦθα σπουδῇ: δράσειν γὰρ
σφίσι τοὺς πολεμίους κακόν τι μέγα δυνατὰ
ἔσεσθαι. <milestone unit="section" n="36" />
ὁ δὲ κατὰ ταῦτα ἐποίει, παντί τε τῷ
Ῥωμαίων στρατῷ ἐπίπροσθεν ᾔει, ἐν ἀριστερᾷ
ἔχων ποταμὸν Φᾶσιν, ἕως ἐς χῶρον ἀφίκετο ἵνα
δὴ οἱ Λαζοὶ ἐστρατοπεδεύοντο ἐν τῇ ἑτέρα τοῦ
ποταμοῦ ὄχθῃ. <milestone unit="section" n="37" />
ἐτύγχανε δὲ ταύτῃ ὁ Φᾶσις
διαβατὸς ὤν, ὅπερ Ῥωμαῖοι μὲν καὶ Πέρσαι
ἀπειρίᾳ τῶν ἐκείνῃ χωρίων ὡς ἥκιστα ὑπετόπαζον,
Λαζοὶ μέντοι ἐξεπιστάμενοι ἐνταῦθα
διέβησαν ἐξαπιναίως καὶ ἀνεμίγνυντο τῷ Ῥωμαίων
στρατῷ: Πέρσαι δὲ ἄνδρας χιλίους τῶν
ἐν σφίσι δοκίμων ἀπολεξάμενοι ἔπεμψαν, ὡς
<pb id="v.1.p.552" />
μή τις ἐπὶ τὸ στρατόπεδον κακουργήσων ἴοι.
<milestone unit="section" n="38" />
ὧνπερ δύο ἐπὶ κατασκοπῇ προτερήσαντες καὶ
παρὰ δόξαν ἐς τοὺς πολεμίους ἐμπεπτωκότες τὸν
πάντα λόγον ἐσήγγειλαν. <milestone unit="section" n="39" />
διὸ δὴ Ῥωμαῖοί τε
καὶ Λαζοὶ τοῖς χιλίοις ἐξαπιναίως ἐπέστησαν,
οὐδείς τε αὐτῶν διαφυγεῖν ἔσχεν, ἀλλ̓ οἱ μὲν
πολλοὶ διεφθάρησαν, τινὰς δὲ αὐτῶν καὶ ζωγρήσαντες
οἵ τε ἀμφὶ Γουβάζην καὶ Δαγισθαῖον τό
τε μέτρον τοῦ Μήδων στρατοῦ καὶ τὸ τῆς ὁδοῦ
μῆκος μαθεῖν ἴσχυσαν, καὶ ὅπη ποτὲ αὐτοῖς τὰ
παρόντα ἔχοι. <milestone unit="section" n="40" />
ἄραντες οὖν παντὶ τῷ στρατῷ
ἐπ̓ αὐτοὺς ᾔεσαν, διαριθμούμενοι ὅπως πόρρω
που τῶν νυκτῶν ἐπιπέσοιεν σφίσι: τετρακισχίλιοι
δὲ καὶ μύριοι ἦσαν. <milestone unit="section" n="41" />
οἱ μὲν οὖν Πέρσαι
πολέμιον οὐδὲν ἐν νῷ ἔχοντες μακρόν τινα ὕπνον
ἐκάθευδον: τόν τε γὰρ ποταμὸν ἀπόρευτον ᾤοντο
εἶναι καὶ τοὺς χιλίους, οὐδενὸς σφίσιν ὑπαντιάσαντος,
<milestone unit="section" n="42" />
ἐπὶ μακρότατόν πη ὁδῷ ἰέναι. Ῥωμαῖοι
δὲ αὐτοῖς καὶ Λαζοὶ ὄρθρου βαθέος ἀπροσδόκητοι
ἐπιπεσόντες τοὺς μὲν ἔτι ὕπνον αἱρουμένους
εὗρον, τοὺς δὲ ἄρτι ἐξ ὕπνου ἐγηγερμένους καὶ
γυμνοὺς ἐπὶ τῶν στρωμάτων κειμένους. <milestone unit="section" n="43" />
διὸ δὴ
αὐτῶν οὐδενὶ ἐς ἀλκὴν ἰδεῖν ξυνηνέχθη, ἀλλ̓
οἱ μὲν πλεῖστοι καταλαμβανόμενοι ἔθνησκον,
τινὰς δὲ καὶ ἐζώγρησαν οἱ πολέμιοι, ἐν τοῖς
καὶ τῶν ἀρχόντων ἕνα τετύχηκεν εἶναι, ὀλίγοι
δέ τινες ἐν σκότῳ διαφεύγοντες ἐσώθησαν. <milestone unit="section" n="44" />
τό
τε στρατόπεδον Ῥωμαῖοι καὶ Λαζοὶ αἱροῦσι καὶ
τὰ σημεῖα πάντα, ὅπλα τε πολλὰ καὶ χρήματα
μεγάλα ἐληίσαντο, καὶ ἵππων τε καὶ ἡμιόνων
μέγα τι χρῆμα. <milestone unit="section" n="45" />
ἐπὶ μακρότατον δὲ τὴν δίωξιν
ποιησάμενοι καὶ Ἰβηρίας πόρρω ἀφίκοντο. ἔνθα
<pb id="v.1.p.554" />
δὴ καὶ ἄλλοις τισὶ Περσῶν ἐντυχόντες πολλοὺς
ἔκτειναν. <milestone unit="section" n="46" />
οὕτω μὲν ἐκ Λαζικῆς Πέρσαι ἀπήλλαξαν,
Ῥωμαῖοι δὲ καὶ Λαζοὶ τά τε ἄλλα ἐπιτήδεια
καὶ ἄλευρα παμπληθῆ ἐνταῦθα εὑρόντες ἅπαντα
ἔκαυσαν ἅπερ ἐξ Ἰβηρίας οἱ βάρβαροι ἐπηγάγοντο
ἐφ̓ ᾧ ἐς Πέτραν ἐσκομίσονται. <milestone unit="section" n="47" />
Λαζῶν
τε πολλοὺς ἐλίποντο ἐν τῷ στενωπῷ, ὡς μηκέτι
Πέρσαις ἐς Πέτραν τὰ ἐπιτήδεια ἐσκομίζεσθαι
δυνατὰ εἴη, ξύν τε τῇ ἄλλῃ λείᾳ καὶ τοῖς αἰχμαλώτοις
ἀνέστρεφον. <milestone unit="section" n="48" />
καὶ τέταρτον ἔτος ἐτελεύτα
Ῥωμαίοις τῆς ἐς Πέρσας ἐκεχειρίας, τρίτον καὶ
εἰκοστὸν ἔτος Ἰουστινιανοῦ βασιλέως τὴν αὐτοκράτορα
ἀρχὴν ἔχοντος.
<milestone unit="section" n="49" />
Ἰωάννης δὲ ὁ Καππαδόκης ἐνιαυτῷ πρότερον
βασιλεῖ ἐς Βυζάντιον μετάπεμπτος ἦλθε. τηνικάδε
γὰρ Θεοδώρᾳ τῇ βασιλίδι ἐπεγένετο ἡ
τέλειος ἡμέρα τοῦ βίου. <milestone unit="section" n="50" />
τῶν μέντοι πρόσθεν
ἀξιωμάτων ἀνασώσασθαι οὐδ̓ ὁτιοῦν ἔσχεν, ἀλλ̓
ἐπὶ τῆς ἀκουσίου τιμῆς ἱερεὺς ἔμεινε: καίτοι
φάντασμα τῷ ἀνθρώπῳ ἐγεγόνει πολλάκις ὡς
εἰς βασιλείαν ἀφίξεται. <milestone unit="section" n="51" />
φιλεῖ γὰρ τὸ δαιμόνιον,
ὅπερ ἐς τοὺς ἀνθρώπους ὡραΐζεσθαι πέφυκεν,
ἀπὸ μειζόνων τε καὶ ὑψηλοτέρων ἐλπίδων κρεμᾶν
οἷς δὴ οὐκ ἐπὶ στερρᾶς φύσεως τὴν διάνοιαν
ἑστάναι ξυμβαίνει. <milestone unit="section" n="52" />
καὶ τούτῳ γοῦν τῷ Ἰωάννῃ
ἄλλας τε πολλὰς τερατολόγοι φαντάσεις ἐς ἀεὶ
προὔλεγον καὶ ὡς χρῆν αὐτὸν τὸ τοῦ Αὐγούστου
ἀμπίσχεσθαι σχῆμα. <milestone unit="section" n="53" />
ἦν δέ τις ἱερεὺς ἐν Βυζαντίῳ,
Αὔγουστος ὄνομα, ὃς δὴ τῶν κειμηλίων
τοῦ τῆς Σοφίας ἱεροῦ φυλακὴν εἶχεν. <milestone unit="section" n="54" />
ἡνίκα
τοίνυν Ἰωάννης ἀποθριξάμενος τῆς ἱερωσύνης
<pb id="v.1.p.556" />
ἠξίωτο βίᾳ, οὐ γὰρ ἦν αὐτῷ ἐσθὴς ἱερεῖ πρέπουσα,
τούτου δὴ τοῦ Αὐγούστου, ἐγγύς πη
ὄντος, τόν τε φαινόλην καὶ τὸν χιτῶνα ἐνδιδύσκεσθαι
πρὸς τῶν τῷ ἔργῳ ἐφεστώτων ἠνάγκαστο,
ἐς τοῦτό τε αὐτῷ ἀπεκρίθη, οἶμαι, ἡ πρόρρησις.</p></div2></div1></body></text></TEI.2>