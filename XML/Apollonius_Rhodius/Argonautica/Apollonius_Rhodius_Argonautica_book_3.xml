<?xml version="1.0" encoding="utf-8"?>
<TEI.2><text lang="greek"><body><div1 type="book" n="3" org="uniform" sample="complete"><p>
                <milestone unit="card" n="1" />
                <lb />εἰ δ᾽ ἄγε νῦν, Ἐρατώ, παρά θ᾽ ἵστασο, καί μοι ἔνισπε,
                <lb />ἔνθεν ὅπως ἐς Ἰωλκὸν ἀνήγαγε κῶας Ἰήσων
                <lb />Μηδείης ὑπ᾽ ἔρωτι. σὺ γὰρ καὶ Κύπριδος αἶσαν
                <lb />ἔμμορες, ἀδμῆτας δὲ τεοῖς μελεδήμασι θέλγεις
                <lb rend="displayNum" n="5" />παρθενικάς: τῶ καί τοι ἐπήρατον οὔνομ᾽ ἀνῆπται.
                <lb rend="displayNumAndIndent" />ὧς οἱ μὲν πυκινοῖσιν ἀνωίστως δονάκεσσιν
                <lb />μίμνον ἀριστῆες λελοχημένοι: αἱ δ᾽ ἐνόησαν
                <lb />Ἥρη Ἀθηναίη τε, Διὸς δ᾽ αὐτοῖο καὶ ἄλλων
                <lb />ἀθανάτων ἀπονόσφι θεῶν θάλαμόνδε κιοῦσαι
                <lb rend="displayNum" n="10" />βούλευον: πείραζε δ᾽ Ἀθηναίην πάρος Ἥρη:
                <lb rend="displayNumAndIndent" /><q direct="unspecified">αὐτὴ νῦν προτέρη, θύγατερ Διός, ἄρχεο βουλῆς.
                <lb />τί χρέος; ἠὲ δόλον τινὰ μήσεαι, ᾧ κεν ἑλόντες
                <lb />χρύσεον Αἰήταο μεθ᾽ Ἑλλάδα κῶας ἄγοιντο,
                <lb />ἦ καὶ τόνγ᾽ ἐπέεσσι παραιφάμενοι πεπίθοιεν
                <lb rend="displayNum" n="15" />μειλιχίοις; ἦ γὰρ ὅγ᾽ ὑπερφίαλος πέλει αἰνῶς.
                <lb />ἔμπης δ᾽ οὔτινα πεῖραν ἀποτρωπᾶσθαι ἔοικεν.</q>
                <lb />ὧς φάτο: τὴν δὲ παρᾶσσον Ἀθηναίη προσέειπεν:
                <lb /><q direct="unspecified">καὶ δ᾽ αὐτὴν ἐμὲ τοῖα μετὰ φρεσὶν ὁρμαίνουσαν,
                <lb />Ἤρη, ἀπηλεγέως ἐξείρεαι. ἀλλά τοι οὔπω
                <lb rend="displayNum" n="20" />φράσσασθαι νοέω τοῦτον δόλον, ὅστις ὀνήσει
                <lb />θυμὸν ἀριστήων: πολέας δ᾽ ἐπεδοίασα βουλάς.</q>
                <lb rend="displayNumAndIndent" />ἦ, καὶ ἐπ᾽ οὔδεος αἵγε ποδῶν πάρος ὄμματ᾽ ἔπηξαν,
                <lb />ἄνδιχα πορφύρουσαι ἐνὶ σφίσιν: αὐτίκα δ᾽ Ἥρη
                <lb />τοῖον μητιόωσα παροιτέρη ἔκφατο μῦθον:
                <lb rend="displayNum" n="25" /><q direct="unspecified">δεῦρ᾽ ἴομεν μετὰ Κύπριν: ἐπιπλόμεναι δέ μιν ἄμφω
                <lb />παιδὶ ἑῷ εἰπεῖν ὀτρύνομεν, αἴ κε πίθηται
                <lb />κούρην Αἰήτεω πολυφάρμακον οἷσι βέλεσσιν
                <lb />θέλξαι ὀιστεύσας ἐπ᾽ Ἰήσονι. τὸν δ᾽ ἂν ὀίω
                <lb />κείνης ἐννεσίῃσιν ἐς Ἑλλάδα κῶας ἀνάξειν.</q>
                <lb n="30" rend="displayNumAndIndent" />ὧς ἄρ᾽ ἔφη: πυκινὴ δὲ συνεύαδε μῆτις Ἀθήνῃ,
                <lb />καί μιν ἔπειτ᾽ ἐξαῦτις ἀμείβετο μειλιχίοισιν:
                <lb /><q direct="unspecified">Ἥρη, νήιδα μέν με πατὴρ τέκε τοῖο βολάων,
                <lb />οὐδέ τινα χρειὼ θελκτήριον οἶδα πόθοιο.
                <lb />εἰ δέ σοι αὐτῇ μῦθος ἐφανδάνει, ἦ τ᾽ ἂν ἔγωγε
                <lb rend="displayNum" n="35" />ἑσποίμην: σὺ δέ κεν φαίης ἔπος ἀντιόωσα.</q>
                <lb rend="displayNumAndIndent" />ἦ, καὶ ἀναΐξασαι ἐπὶ μέγα δῶμα νέοντο
                <lb />Κύπριδος, ὅ ῥά τέ οἱ δεῖμεν πόσις ἀμφιγυήεις,
                <lb />ὁππότε μιν τὰ πρῶτα παραὶ Διὸς ἦγεν ἄκοιτιν.
                <lb />ἕρκεα δ᾽ εἰσελθοῦσαι ὑπ᾽ αἰθούσῃ θαλάμοιο
                <lb rend="displayNum" n="40" />ἔσταν, ἵν᾽ ἐντύνεσκε θεὰ λέχος Ἡφαίστοιο.
                <lb />ἀλλ᾽ ὁ μὲν ἐς χαλκεῶνα καὶ ἄκμονας ἦρι βεβήκει,
                <lb />νήσοιο πλαγκτῆς εὐρὺν μυχόν, ᾧ ἔνι πάντα
                <lb />δαίδαλα χάλκευεν ῥιπῇ πυρόσ᾽ ἡ δ᾽ ἄρα μούνη
                <lb />ἧστο δόμῳ δινωτὸν ἀνὰ θρόνον, ἄντα θυράων.
                <lb rend="displayNum" n="45" />λευκοῖσιν δ᾽ ἑκάτερθε κόμας ἐπιειμένη ὤμοις
                <lb />κόσμει χρυσείῃ διὰ κερκίδι, μέλλε δὲ μακροὺς
                <lb />πλέξασθαι πλοκάμους: τὰς δὲ προπάροιθεν ἰδοῦσα
                <lb />ἔσχεθεν, εἴσω τέ σφ᾽ ἐκάλει, καὶ ἀπὸ θρόνου ὦρτο,
                <lb />εἷσέ τ᾽ ἐνὶ κλισμοῖσιν: ἀτὰρ μετέπειτα καὶ αὐτὴ
                <lb rend="displayNum" n="50" />ἵζανεν, ἀψήκτους δὲ χεροῖν ἀνεδήσατο χαίτας.
                <lb />τοῖα δὲ μειδιόωσα προσέννεπεν αἱμυλίοισιν: <milestone n="52" unit="card" />
                <lb rend="displayNumAndIndent" /><q direct="unspecified">Ἠθεῖαι, τίς δεῦρο νόος χρειω τε κομίζει
                <lb />δηναιὰς αὔτως; τί δ᾽ ἱκάνετον, οὔτι πάρος γε
                <lb />λίην φοιτίζουσαι, ἐπεὶ περίεστε θεάων;</q>
                <lb n="55" rend="displayNumAndIndent" />τὴν δ᾽ Ἥρη τοίοισιν ἀμειβομένη προσέειπεν:
                <lb /><q direct="unspecified">Κερτομέεις: νῶιν δὲ κέαρ συνορίνεται ἄτῃ.
                <lb />ἤδη γὰρ ποταμῷ ἐνὶ Φάσιδι νῆα κατίσχει
                <lb />Αἰσονίδης, ἠδ᾽ ἄλλοι ὅσοι μετὰ κῶας ἕπονται.
                <lb />τῶν ἤτοι πάντων μέν, ἐπεὶ πέλας ἔργον ὄρωρεν,
                <lb rend="displayNum" n="60" />δείδιμεν ἐκπάγλως, περὶ δ᾽ Αἰσονίδαο μάλιστα.
                <lb />τὸν μὲν ἐγών, εἰ καί περ ἐς Ἄιδα ναυτίλληται
                <lb />λυσόμενος χαλκέων Ἰξίονα νειόθι δεσμῶν,
                <lb />ῥύσομαι, ὅσσον ἐμοῖσιν ἐνὶ σθένος ἔπλετο γυίοις,
                <lb />ὄφρα μὴ ἐγγελάσῃ Πελίης κακὸν οἶτον ἀλύξας,
                <lb rend="displayNum" n="65" />ὅς μ᾽ ὑπερηνορέῃ θυέων ἀγέραστον ἔθηκεν.
                <lb />καὶ δ᾽ ἄλλως ἔτι καὶ πρὶν ἐμοὶ μέγα φίλατ᾽ Ἰήσων
                <lb />ἐξότ᾽ ἐπὶ προχοῇσιν ἅλις πλήθοντος Ἀναύρου
                <lb />ἀνδρῶν εὐνομίης πειρωμένῃ ἀντεβόλησεν
                <lb />θήρης ἐξανιών: νιφετῷ δ᾽ ἐπαλύνετο πάντα
                <lb rend="displayNum" n="70" />οὔρεα καὶ σκοπιαὶ περιμήκεες, οἱ δὲ κατ᾽ αὐτῶν
                <lb />χείμαρροι καναχηδὰ κυλινδόμενοι φορέοντο.
                <lb />γρηὶ δέ μ᾽ εἰσαμένην ὀλοφύρατο, καί μ᾽ ἀναείρας
                <lb />αὐτὸς ἑοῖς ὤμοισι διὲκ προαλὲς φέρεν ὕδωρ.
                <lb />τῶ νύ μοι ἄλληκτον περιτίεται: οὐδέ κε λώβην
                <lb rend="displayNum" n="75" />τίσειεν Πελίης, εἰ μή σύ γε νόστον ὀπάσσεις.</q>
                <lb rend="displayNumAndIndent" />ὧς ηὔδα: Κύπριν δ᾽ ἐνεοστασίη λάβε μύθων.
                <lb />ἅζετο δ᾽ ἀντομένην Ἥρην ἕθεν εἰσορόωσα,
                <lb />καί μιν ἔπειτ᾽ ἀγανοῖσι προσέννεπεν ἥγ᾽ ἐπέεσσιν:
                <lb /><q direct="unspecified">πότνα θεά, μή τοί τι κακώτερον ἄλλο πέλοιτο
                <lb rend="displayNum" n="80" />Κύπριδος, εἰ δὴ σεῖο λιλαιομένης ἀθερίζω
                <lb />ἢ ἔπος ἠέ τι ἔργον, ὅ κεν χέρες αἵγε κάμοιεν
                <lb />ἠπεδαναί: καὶ μή τις ἀμοιβαίη χάρις ἔστω.</q>
                <lb rend="displayNumAndIndent" />ὧς ἔφαθ᾽: Ἥρη δ᾽ αὖτις ἐπιφραδέως ἀγορευσεν:
                <lb /><q direct="unspecified">οὔτι βίης χατέουσαι ἱκάνομεν, οὐδέ τι χειρῶν.
                <lb rend="displayNum" n="85" />ἀλλ᾽ αὔτως ἀκέουσα τεῷ ἐπικέκλεο παιδὶ
                <lb />παρθένον Αἰήτεω θέλξαι πόθῳ Αἰσονίδαο.
                <lb />εἰ γάρ οἱ κείνη συμφράσσεται εὐμενέουσα,
                <lb />ῥηιδίως μιν ἑλόντα δέρος χρύσειον ὀίω
                <lb />νοστήσειν ἐς Ἰωλκόν, ἐπεὶ δολόεσσα τέτυκται.</q>
                <lb n="90" rend="displayNumAndIndent" />ὧς ἄρ᾽ ἔφη: Κύπρις δὲ μετ᾽ ἀμφοτέρῃσιν
                    ἔειπεν:
                <lb /><q direct="unspecified">Ἥρη, Ἀθηναίη τε, πίθοιτό κεν ὔμμι μάλιστα,
                <lb />ἢ ἐμοί. ὑμείων γὰρ ἀναιδήτῳ περ ἐόντι
                <lb />τυτθή γ᾽ αἰδὼς ἔσσετ᾽ ἐν ὄμμασιν: αὐτὰρ ἐμεῖο
                <lb />οὐκ ὄθεται, μάλα δ᾽ αἰὲν ἐριδμαίνων ἀθερίζει.
                <lb rend="displayNum" n="95" />καὶ δή οἱ μενέηνα, περισχομένη κακότητι,
                <lb />αὐτοῖσιν τόξοισι δυσηχέας ἆξαι ὀιστοὺς
                <lb />ἀμφαδίην. τοῖον γὰρ ἐπηπείλησε χαλεφθείς,
                <lb />εἰ μὴ τηλόθι χεῖρας, ἕως ἔτι θυμὸν ἐρύκει,
                <lb />ἕξω ἐμάς, μετέπειτά γ᾽ ἀτεμβοίμην ἑοῖ αὐτῇ.</q>
                <lb n="100" rend="displayNumAndIndent" />ὧς φάτο: μείδησαν δὲ θεαί, καὶ ἐσέδρακον ἄντην
                <lb />ἀλλήλαις. ἡ δ᾽ αὖτις ἀκηχεμένη προσέειπεν:
                <lb /><q direct="unspecified">ἄλλοις ἄλγεα τἀμὰ γέλως πέλει: οὐδέ τί με χρὴ
                <lb />μυθεῖσθαι πάντεσσιν: ἅλις εἰδυῖα καὶ αὐτή.
                <lb />νῦν δ᾽ ἐπεὶ ὔμμι φίλον τόδε δὴ πέλει ἀμφοτέρῃσιν,
                <lb rend="displayNum" n="105" />πειρήσω, καί μιν μειλίξομαι, οὐδ᾽ ἀπιθήσει.</q>
<milestone n="106" unit="card" />
                <lb rend="displayNumAndIndent" />ὧς φάτο: τὴν δ᾽ Ἥρη ῥαδινῆς ἐπεμάσσατο χειρός,
                <lb />ἦκα δὲ μειδιόωσα παραβλήδην προσέειπεν:
                <lb /><q direct="unspecified">οὕτω νῦν, Κυθέρεια, τόδε χρέος, ὡς ἀγορεύεις,
                <lb />ἔρξον ἄφαρ: καὶ μή τι χαλέπτεο, μηδ᾽ ἐρίδαινε
                <lb rend="displayNum" n="110" />χωομένη σῷ παιδί: μεταλλήξει γὰρ ὀπίσσω.</q>
                <lb rend="displayNumAndIndent" />ἦ ῥα, καὶ ἔλλιπε θῶκον: ἐφωμάρτησε δ᾽ Ἀθήνη:
                <lb />ἐκ δ᾽ ἴσαν ἄμφω ταίγε παλίσσυτοι. ἡ δὲ καὶ αὐτὴ
                <lb />βῆ ῤ̔ ἴμεν Οὐλύμποιο κατὰ πτύχας, εἴ μιν ἐφεύροι.
                <lb />εὗρε δὲ τόνγ᾽ ἀπάνευθε Διὸς θαλερῇ ἐν ἀλωῇ,
                <lb rend="displayNum" n="115" />οὐκ οἶον, μετα καὶ Γανυμήδεα, τόν ῥά ποτε Ζεὺς
                <lb />οὐρανῷ ἐγκατένασσεν ἐφέστιον ἀθανάτοισιν,
                <lb />κάλλεος ἱμερθείς. ἀμφ᾽ ἀστραγάλοισι δὲ τώγε
                <lb />χρυσείοις, ἅ τε κοῦροι ὁμήθεες, ἑψιόωντο.
                <lb />καί ῤ̔ ὁ μὲν ἤδη πάμπαν ἐνίπλεον ᾧ ὑπὸ μαζῷ
                <lb rend="displayNum" n="120" />μάργος Ἔρως λαιῆς ὑποΐσχανε χειρὸς ἀγοστόν,
                <lb />ὀρθὸς ἐφεστηώς: γλυκερὸν δέ οἱ ἀμφὶ παρειὰς
                <lb />χροιῇ θάλλεν ἔρευθος. ὁ δ᾽ ἐγγύθεν ὀκλαδὸν ἧστο
                <lb />σῖγα κατηφιόων: δοιὼ δ᾽ ἔχεν, ἄλλον ἔτ᾽ αὔτως
                <lb />ἄλλῳ ἐπιπροϊείς, κεχόλωτο δὲ καγχαλόωντι.
                <lb rend="displayNum" n="125" />καὶ μὴν τούσγε παρᾶσσον ἐπὶ προτέροισιν ὀλέσσας
                <lb />βῆ κενεαῖς σὺν χερσὶν ἀμήχανος, οὐδ᾽ ἐνόησεν
                <lb />Κύπριν ἐπιπλομένην. ἡ δ᾽ ἀντίη ἵστατο παιδός,
                <lb />καί μιν ἄφαρ γναθμοῖο κατασχομένη προσέειπεν:
                <lb rend="displayNumAndIndent" /><q direct="unspecified">τίπτ᾽ ἐπιμειδιάᾳς, ἄφατον κακόν; ἦέ μιν αὔτως
                <lb rend="displayNum" n="130" />ἤπαφες, οὐδὲ δίκῃ περιέπλεο νῆιν ἐόντα;
                <lb />εἰ δ᾽ ἄγε μοι πρόφρων τέλεσον χρέος, ὅττι κεν εἴπω:
                <lb />καί κέν τοι ὀπάσαιμι Διὸς περικαλλὲς ἄθυρμα
                <lb />κεῖνο, τό οἱ ποίησε φίλη τροφὸς Ἀδρήστεια
                <lb />ἄντρῳ ἐν Ἰδαίῳ ἔτι νήπια κουρίζοντι,
                <lb rend="displayNum" n="135" />σφαῖραν ἐυτρόχαλον, τῆς οὐ σύγε μείλιον ἄλλο
                <lb />χειρῶν Ἡφαίστοιο κατακτεατίσσῃ ἄρειον.
                <lb />χρύσεα μέν οἱ κύκλα τετεύχαται: ἀμφὶ δ᾽ ἑκάστῳ
                <lb />διπλόαι ἁψῖδες περιηγέες εἱλίσσονται:
                <lb />κρυπταὶ δὲ ῥαφαί εἰσιν: ἕλιξ δ᾽ ἐπιδέδρομε πάσαις
                <lb rend="displayNum" n="140" />κυανέη. ἀτὰρ εἴ μιν ἑαῖς ἐνὶ χερσὶ βάλοιο,
                <lb />ἀστὴρ ὥς, φλεγέθοντα δι᾽ ἠέρος ὁλκὸν ἵησιν.
                <lb />τήν τοι ἐγὼν ὀπάσω: σὺ δὲ παρθένον Αἰήταο
                <lb />θέλξον ὀιστεύσας ἐπ᾽ Ἰήσονι: μηδέ τις ἔστω
                <lb />ἀμβολίη. δὴ γάρ κεν ἀφαυροτέρη χάρις εἴη.</q>
                <lb n="145" rend="displayNumAndIndent" />ὧς φάτο: τῷ δ᾽ ἀσπαστὸν ἔπος γένετ᾽
                    εἰσαΐοντι.
                <lb />μείλια δ᾽ ἔκβαλε πάντα, καὶ ἀμφοτέρῃσι χιτῶνος
                <lb />νωλεμὲς ἔνθα καὶ ἔνθα θεᾶς ἔχεν ἀμφιμεμαρπώς.
                <lb />λίσσετο δ᾽ αἶψα πορεῖν αὐτοσχεδόν: ἡ δ᾽ ἀγανοῖσιν
                <lb />ἀντομένη μύθοισιν, ἐπειρύσσασα παρειάς,
                <lb rend="displayNum" n="150" />κύσσε ποτισχομένη, καὶ ἀμείβετο μειδιόωσα:
                <lb rend="displayNumAndIndent" /><q direct="unspecified">ἴστω νῦν τόδε σεῖο φίλον κάρη ἠδ᾽ ἐμὸν αὐτῆς,
                <lb />ἦ μέν τοι δῶρόν γε παρέξομαι, οὐδ᾽ ἀπατήσω,
                <lb />εἴ κεν ἐνισκίμψῃς κούρῃ βέλος Αἰήταο.</q>
                <lb rend="displayNumAndIndent" />φῆ: ὁ δ᾽ ἄῤ ἀστραγάλους συναμήσατο, κὰδ δὲ φαεινῷ
                <lb rend="displayNum" n="155" />μητρὸς ἑῆς εὖ πάντας ἀριθμήσας βάλε κόλπῳ.
                <lb />αὐτίκα δ᾽ ἰοδόκην χρυσέῃ περικάτθετο μίτρῃ
                <lb />πρέμνῳ κεκλιμένην: ἀνὰ δ᾽ ἀγκύλον εἵλετο τόξον.
                <lb />βῆ δὲ διὲκ μεγάροιο Διὸς πάγκαρπον ἀλωήν.
                <lb />αὐτὰρ ἔπειτα πύλας ἐξήλυθεν Οὐλύμποιο
                <lb rend="displayNum" n="160" />αἰθερίας: ἔνθεν δὲ καταιβάτις ἐστὶ κέλευθος
                <lb />οὐρανίη: δοιὼ δὲ πόλοι ἀνέχουσι κάρηνα
                <lb />οὐρέων ἠλιβάτων, κορυφαὶ χθονός, ᾗχί τ᾽ ἀερθεὶς
                <lb />ἠέλιος πρώτῃσιν ἐρεύθεται ἀκτίνεσσιν.
                <lb />νειόθι δ᾽ ἄλλοτε γαῖα φερέσβιος ἄστεά τ᾽ ἀνδρῶν
                <lb rend="displayNum" n="165" />φαίνετο καὶ ποταμῶν ἱεροὶ ῥόοι, ἄλλοτε δ᾽ αὖτε
                <lb />ἄκριες, ἀμφὶ δὲ πόντος ἀν᾽ αἰθέρα πολλὸν ἰόντι.
<milestone n="167" unit="card" />
                <lb rend="displayNumAndIndent" />ἥρωες δ᾽ ἀπάνευθεν ἑῆς ἐπὶ σέλμασι νηὸς
                <lb />ἐν ποταμῷ καθ᾽ ἕλος λελοχημένοι ἠγορόωντο.
                <lb />αὐτὸς δ᾽ Αἰσονίδης μετεφώνεεν: οἱ δ᾽ ὑπάκουον
                <lb rend="displayNum" n="170" />ἠρέμας ᾗ ἐνὶ χώρῃ ἐπισχερὼ ἑδριόωντες:
                <lb /><q direct="unspecified">ὦ φίλοι, ἤτοι ἐγὼ μὲν ὅ μοι ἐπιανδάνει αὐτῷ
                <lb />ἐξερέω: τοῦ δ᾽ ὔμμι τέλος κρηῆναι ἔοικεν.
                <lb />ξυνὴ γὰρ χρειώ, ξυνοὶ δέ τε μῦθοι ἔασιν
                <lb />πᾶσιν ὁμῶς: ὁ δὲ σῖγα νόον βουλήν τ᾽ ἀπερύκων
                <lb rend="displayNum" n="175" />ἴστω καὶ νόστου τόνδε στόλον οἶος ἀπούρας.
                <lb />ὧλλοι μὲν κατὰ νῆα σὺν ἔντεσι μίμνεθ᾽ ἕκηλοι:
                <lb />αὐτὰρ ἐγὼν ἐς δώματ᾽ ἐλεύσομαι Αἰήταο,
                <lb />υἷας ἑλὼν Φρίξοιο δύω δ᾽ ἐπὶ τοῖσιν ἑταίρους.
                <lb />πειρήσω δ᾽ ἐπέεσσι παροίτερον ἀντιβολήσας,
                <lb rend="displayNum" n="180" />εἴ κ᾽ ἐθέλοι φιλότητι δέρος χρύσειον ὀπάσσαι,
                <lb />ἦε καὶ οὔ, πίσυνος δὲ βίῃ μετιόντας ἀτίσσει.
                <lb />ὧδε γὰρ ἐξ αὐτοῖο πάρος κακότητα δαέντες
                <lb />φρασσόμεθ᾽, εἴτ᾽ ἄρηι συνοισόμεθ᾽ εἴτε τις ἄλλη
                <lb />μῆτις ἐπίρροθος ἔσται ἐεργομένοισιν ἀυτῆς.
                <lb rend="displayNum" n="185" />μηδ᾽ αὔτως ἀλκῇ, πρὶν ἔπεσσί γε πειρηθῆναι,
                <lb />τόνδ᾽ ἀπαμείρωμεν σφέτερον κτέρας. ἀλλὰ πάροιθεν
                <lb />λωίτερον μύθῳ μιν ἀρέσσασθαι μετιόντας.
                <lb />πολλάκι τοι ῥέα μῦθος, ὅ κεν μόλις ἐξανύσειεν
                <lb />ἠνορέη, τόδ᾽ ἔρεξε κατὰ χρέος, ᾗπερ ἐῴκει
                <lb rend="displayNum" n="190" />πρηΰνας. ὁ δὲ καί ποτ᾽ ἀμύμονα Φρίξον ἔδεκτο
                <lb />μητρυιῆς φεύγοντα δόλον πατρός τε θυηλάς.
                <lb />πάντες ἐπεὶ πάντῃ καὶ ὅτις μάλα κύντατος ἀνδρῶν,
                <lb />ξεινίου αἰδεῖται Ζηνὸς θέμιν ἠδ᾽ ἀλεγίζει.</q>
                <lb rend="displayNumAndIndent" />ὧς φάτ᾽: ἐπῄνησαν δὲ νέοι ἔπος Αἰσονίδαο
                <lb rend="displayNum" n="195" />πασσυδίῃ, οὐδ᾽ ἔσκε παρὲξ ὅτις ἄλλο κελεύοι.
                <lb />καὶ τότ᾽ ἄρ᾽ υἱῆας Φρίξου Τελαμῶνά θ᾽ ἕπεσθαι
                <lb />ὦρσε καὶ Αὐγείην: αὐτὸς δ᾽ ἕλεν Ἑρμείαο
                <lb />σκῆπτρον: ἄφαρ δ᾽ ἄρα νηὸς ὑπὲρ δόνακάς τε καὶ ὕδωρ
                <lb />χέρσονδ᾽ ἐξαπέβησαν ἐπὶ θρῳσμοῦ πεδίοιο.
                <lb rend="displayNum" n="200" />Κιρκαῖον τόδε που κικλήσκεται: ἔνθα δὲ πολλαὶ
                <lb />ἑξείης πρόμαλοί τε καὶ ἰτέαι ἐκπεφύασιν,
                <lb />τῶν καὶ ἐπ᾽ ἀκροτάτων νέκυες σειρῇσι κρέμανται
                <lb />δέσμιοι. εἰσέτι νῦν γὰρ ἄγος Κόλχοισιν ὄρωρεν
                <lb />ἀνέρας οἰχομένους πυρὶ καιέμεν: οὐδ᾽ ἐνὶ γαίῃ
                <lb rend="displayNum" n="205" />ἔστι θέμις στείλαντας ὕπερθ᾽ ἐπὶ σῆμα χέεσθαι,
                <lb />ἀλλ᾽ ἐν ἀδεψήτοισι κατειλύσαντε βοείαις
                <lb />δενδρέων ἐξάπτειν ἑκὰς ἄστεος. ἠέρι δ᾽ ἴσην
                <lb />καὶ χθὼν ἔμμορεν αἶσαν, ἐπεὶ χθονὶ ταρχύουσιν
                <lb />θηλυτέρας: ἡ γάρ τε δίκη θεσμοῖο τέτυκται.
                <lb n="210" rend="displayNumAndIndent" />τοῖσι δὲ νισσομένοις Ἥρη φίλα μητιόωσα
                <lb />ἠέρα πουλὺν ἐφῆκε δι᾽ ἄστεος, ὄφρα λάθοιεν
                <lb />Κόλχων μυρίον ἔθνος ἐς Αἰήταο κιόντες.
                <lb />ὦκα δ᾽ ὅτ᾽ ἐκ πεδίοιο πόλιν καὶ δώμαθ᾽ ἵκοντο
                <lb />Αἰήτεω, τότε δ᾽ αὖτις ἀπεσκέδασεν νέφος Ἥρη.
                <lb rend="displayNum" n="215" />ἔσταν δ᾽ ἐν προμολῇσι τεθηπότες ἕρκε᾽ ἄνακτος
                <lb />εὐρείας τε πύλας καὶ κίονας, οἳ περὶ τοίχους
                <lb />ἑξείης ἄνεχον: θριγκὸς δ᾽ ἐφύπερθε δόμοιο
                <lb />λαΐνεος χαλκέῃσιν ἐπὶ γλυφίδεσσιν ἀρήρει.
                <lb />εὔκηλοι δ᾽ ὑπὲρ οὐδὸν ἔπειτ᾽ ἔβαν. ἄγχι δὲ τοῖο
                <lb rend="displayNum" n="220" />ἡμερίδες χλοεροῖσι καταστεφέες πετάλοισιν
                <lb />ὑψοῦ ἀειρόμεναι μέγ᾽ ἐθήλεον. αἱ δ᾽ ὑπὸ τῇσιν
                <lb />ἀέναοι κρῆναι πίσυρες ῥέον, ἃς ἐλάχηνεν
                <lb />Ἥφαιστος. καί ῥ᾽ ἡ μέν ἀναβλύεσκε γάλακτι,
                <lb />ἡ δ᾽ οἴνῳ, τριτάτη δὲ θυώδεϊ νᾶεν ἀλοιφῇ:
                <lb rend="displayNum" n="225" />ἡ δ᾽ ἄρ᾽ ὕδωρ προρέεσκε, τὸ μέν ποθι δυομένῃσιν
                <lb />θέρμετο Πληιάδεσσιν, ἀμοιβηδὶς δ᾽ ἀνιούσαις
                <lb />κρυστάλλῳ ἴκελον κοίλης ἀνεκήκιε πέτρης.
                <lb />τοῖ᾽ ἄρ᾽ ἐνὶ μεγάροισι Κυταιέος Αἰήταο
                <lb />τεχνήεις Ἥφαιστος ἐμήσατο θέσκελα ἔργα.
                <lb rend="displayNum" n="230" />καί οἱ χαλκόποδας ταύρους κάμε, χάλκεα δέ σφεων
                <lb />ἦν στόματ᾽, ἐκ δὲ πυρὸς δεινὸν σέλας ἀμπνείεσκον:
                <lb />πρὸς δὲ καὶ αὐτόγυον στιβαροῦ ἀδάμαντος ἄροτρον
                <lb />ἤλασεν, Ἠελίῳ τίνων χάριν, ὅς ῥά μιν ἵπποις
                <lb />δέξατο, Φλεγραίῃ κεκμηότα δηιοτῆτι.
                <lb rend="displayNum" n="235" />ἔνθα δὲ καὶ μέσσαυλος ἐλήλατο: τῇ δ᾽ ἐπὶ πολλαὶ
                <lb />δικλίδες εὐπηγεῖς θάλαμοί τ᾽ ἔσαν ἔνθα καὶ ἔνθα:
                <lb />δαιδαλέη δ᾽ αἴθουσα παρὲξ ἑκάτερθε τέτυκτο.
                <lb />λέχρις δ᾽ αἰπύτεροι δόμοι ἕστασαν ἀμφοτέρωθεν.
                <lb />τῶν ἤτοι ἄλλῳ μέν, ὅτις καὶ ὑπείροχος ἦεν,
                <lb rend="displayNum" n="240" />κρείων Αἰήτης σὺν ἑῇ ναίεσκε δάμαρτι:
                <lb />ἄλλῳ δ᾽ Ἄψυρτος ναῖεν πάις Αἰήταο.
                <lb />τὸν μὲν Καυκασίη νύμφη τέκεν Ἀστερόδεια
                <lb />πρίν περ κουριδίην θέσθαι Εἰδυῖαν ἄκοιτιν,
                <lb />Τηθύος Ὠκεανοῦ τε πανοπλοτάτην γεγαυῖαν.
                <lb rend="displayNum" n="245" />καί μιν Κόλχων υἷες ἐπωνυμίην Φαέθοντα
                <lb />ἔκλεον, οὕνεκα πᾶσι μετέπρεπεν ἠιθέοισιν.
                <lb />τοὺς δ᾽ ἔχον ἀμφίπολοί τε καὶ Αἰήταο θύγατρες
                <lb />ἄμφω, Χαλκιόπη Μήδειά τε. τὴν μὲν ἄρ᾽ οἵγε
                <lb />ἐκ θαλάμου θάλαμόνδε κασιγνήτην μετιοῦσαν--
                <lb rend="displayNum" n="250" />Ἥρη γάρ μιν ἔρυκε δόμῳ: πρὶν δ᾽ οὔτι θάμιζεν
                <lb />ἐν μεγάροις, Ἑκάτης δὲ πανήμερος ἀμφεπονεῖτο
                <lb />νηόν, ἐπεί ῥα θεᾶς αὐτὴ πέλεν ἀρήτειρα--
                <lb />καί σφεας ὡς ἴδεν ἆσσον, ἀνίαχεν: ὀξὺ δ᾽ ἄκουσεν
                <lb />Χαλκιόπη: δμωαὶ δὲ ποδῶν προπάροιθε βαλοῦσαι
                <lb rend="displayNum" n="255" />νήματα καὶ κλωστῆρας ἀολλέες ἔκτοθι πᾶσαι
                <lb />ἔδραμον. ἡ δ᾽ ἅμα τοῖσιν ἑοὺς υἱῆας ἰδοῦσα
                <lb />ὑψοῦ χάρματι χεῖρας ἀνέσχεθεν: ὧς δὲ καὶ αὐτοὶ
                <lb />μητέρα δεξιόωντο, καὶ ἀμφαγάπαζον ἰδόντες
                <lb />γηθόσυνοι: τοῖον δὲ κινυρομένη φάτο μῦθον: <milestone n="260" unit="card" />
                <lb n="260" rend="displayNumAndIndent" /><q direct="unspecified">ἔμπης οὐκ ἄρ᾽ ἐμέλλετ᾽ ἀκηδείῃ με λιπόντες
                <lb />τηλόθι πλάγξασθαι: μετὰ δ᾽ ὑμέας ἔτραπεν αἶσα.
                <lb />δειλὴ ἐγώ, οἷον πόθον Ἑλλάδος ἔκποθεν ἄτης
                <lb />λευγαλέης Φρίξοιο ἐφημοσύνῃσιν ἕλεσθε
                <lb />πατρός. ὁ μὲν θνῄσκων στυγερὰς ἐπετείλατ᾽ ἀνίας
                <lb rend="displayNum" n="265" />ἡμετέρῃ κραδίῃ. τί δέ κεν πόλιν Ὀρχομενοῖο,
                <lb />ὅστις ὅδ᾽ Ὀρχομενός, κτεάνων Ἀθάμαντος ἕκητι
                <lb />μητέρ᾽ ἑὴν ἀχέουσαν ἀποπρολιπόντες, ἵκοισθε;</q>
                <lb rend="displayNumAndIndent" />ὧς ἔφατ᾽: Αἰήτης δὲ πανύστατος ὦρτο θύραζε,
                <lb />ἐκ δ᾽ αὐτὴ Εἰδυῖα δάμαρ κίεν Αἰήταο,
                <lb rend="displayNum" n="270" />Χαλκιόπης ἀίουσα: τὸ δ᾽ αὐτίκα πᾶν ὁμάδοιο
                <lb />ἕρκος ἐπεπλήθει. τοὶ μὲν μέγαν ἀμφιπένοντο
                <lb />ταῦρον ἅλις δμῶες: τοὶ δὲ ξύλα κάγκανα χαλκῷ
                <lb />κόπτον: τοὶ δὲ λοετρὰ πυρὶ ζέον: οὐδέ τις ἦεν,
                <lb />ὃς καμάτου μεθίεσκεν, ὑποδρήσσων βασιλῆι.
                <lb n="275" rend="displayNumAndIndent" />τόφρα δ᾽ Ἔρως πολιοῖο δι᾽ ἠέρος ἷξεν ἄφαντος,
                <lb />τετρηχώς, οἷόν τε νέαις ἐπὶ φορβάσιν οἶστρος
                <lb />τέλλεται, ὅν τε μύωπα βοῶν κλείουσι νομῆες.
                <lb />ὦκα δ᾽ ὑπὸ φλιὴν προδόμῳ ἔνι τόξα τανύσσας
                <lb />ἰοδόκης ἀβλῆτα πολύστονον ἐξέλετ᾽ ἰόν.
                <lb rend="displayNum" n="280" />ἐκ δ᾽ ὅγε καρπαλίμοισι λαθὼν ποσὶν οὐδὸν ἄμειψεν
                <lb />ὀξέα δενδίλλων: αὐτῷ ὑπὸ βαιὸς ἐλυσθεὶς
                <lb />Αἰσονίδῃ γλυφίδας μέσσῃ ἐνικάτθετο νευρῇ,
                <lb />ἰθὺς δ᾽ ἀμφοτέρῃσι διασχόμενος παλάμῃσιν
                <lb />ἧκ᾽ ἐπὶ Μηδείῃ: τὴν δ᾽ ἀμφασίη λάβε θυμόν.
                <lb rend="displayNum" n="285" />αὐτὸς δ᾽ ὑψορόφοιο παλιμπετὲς ἐκ μεγάροιο
                <lb />καγχαλόων ἤιξε: βέλος δ᾽ ἐνεδαίετο κούρῃ
                <lb />νέρθεν ὑπὸ κραδίῃ, φλογὶ εἴκελον: ἀντία δ᾽ αἰεὶ
                <lb />βάλλεν ὑπ᾽ Αἰσονίδην ἀμαρύγματα, καί οἱ ἄηντο
                <lb />στηθέων ἐκ πυκιναὶ καμάτῳ φρένες, οὐδέ τιν᾽ ἄλλην
                <lb rend="displayNum" n="290" />μνῆστιν ἔχεν, γλυκερῇ δὲ κατείβετο θυμὸν ἀνίῃ.
                <lb />ὡς δὲ γυνὴ μαλερῷ περὶ κάρφεα χεύατο δαλῷ
                <lb />χερνῆτις, τῇπερ ταλασήια ἔργα μέμηλεν,
                <lb />ὥς κεν ὑπωρόφιον νύκτωρ σέλας ἐντύναιτο,
                <lb />ἄγχι μάλ᾽ ἐγρομένη: τὸ δ᾽ ἀθέσφατον ἐξ ὀλίγοιο
                <lb rend="displayNum" n="295" />δαλοῦ ἀνεγρόμενον σὺν κάρφεα πάντ᾽ ἀμαθύνει:
                <lb />τοῖος ὑπὸ κραδίῃ εἰλυμένος αἴθετο λάθρῃ
                <lb />οὖλος Ἔρως: ἁπαλὰς δὲ μετετρωπᾶτο παρειὰς
                <lb />ἐς χλόον, ἄλλοτ᾽ ἔρευθος, ἀκηδείῃσι νόοιο.
                <lb rend="displayNumAndIndent" />δμῶες δ᾽ ὁππότε δή σφιν ἐπαρτέα θῆκαν ἐδωδήν,
                <lb rend="displayNum" n="300" />αὐτοί τε λιαροῖσιν ἐφαιδρύναντο λοετροῖς,
                <lb />ἀσπασίως δόρπῳ τε ποτῆτί τε θυμὸν ἄρεσσαν.
                <lb />ἐκ δὲ τοῦ Αἰήτης σφετέρης ἐρέεινε θυγατρὸς
                <lb />υἱῆας τοίοισι παρηγορέων ἐπέεσσιν:
                <lb rend="displayNumAndIndent" /><q direct="unspecified">παιδὸς ἐμῆς κοῦροι Φρίξοιό τε, τὸν περὶ πάντων
                <lb rend="displayNum" n="305" />ξείνων ἡμετέροισιν ἐνὶ μεγάροισιν ἔτισα,
                <lb />πῶς Αἶάνδε νέεσθε παλίσσυτοι; ἦέ τις ἄτη
                <lb />σωομένοις μεσσηγὺς ἐνέκλασεν; οὐ μὲν ἐμεῖο
                <lb />πείθεσθε προφέροντος ἀπείρονα μέτρα κελεύθου.
                <lb />ᾔδειν γάρ ποτε πατρὸς ἐν ἅρμασιν Ἠελίοιο
                <lb rend="displayNum" n="310" />δινεύσας, ὅτ᾽ ἐμεῖο κασιγνήτην ἐκόμιζεν
                <lb />Κίρκην ἑσπερίης εἴσω χθονός, ἐκ δ᾽ ἱκόμεσθα
                <lb />ἀκτὴν ἠπείρου Τυρσηνίδος, ἔνθ᾽ ἔτι νῦν περ
                <lb />ναιετάει, μάλα πολλὸν ἀπόπροθι Κολχίδος αἴης.
                <lb />ἀλλὰ τί μύθων ἦδος; ἃ δ᾽ ἐν ποσὶν ὗμιν ὄρωρεν,
                <lb rend="displayNum" n="315" />εἴπατ᾽ ἀριφραδέως, ἠδ᾽ οἵτινες οἵδ᾽ ἐφέπονται
                <lb />ἀνέρες, ὅππῃ τε γλαφυρῆς ἐκ νηὸς ἔβητε.</q>
<milestone n="317" unit="card" />
                <lb rend="displayNumAndIndent" />τοῖά μιν ἐξερέοντα κασιγνήτων προπάροιθεν
                <lb />Ἄργος ὑποδδείσας ἀμφὶ στόλῳ Αἰσονίδαο
                <lb />μειλιχίως προσέειπεν, ἐπεὶ προγενέστερος ἦεν:
                <lb n="320" rend="displayNumAndIndent" /><q direct="unspecified">Αἰήτη, κείνην μὲν ἄφαρ διέχευαν ἄελλαι
                <lb />ζαχρηεῖς: αὐτοὺς δ᾽ ἐπὶ δούρασι πεπτηῶτας
                <lb />νήσου Ἐνυαλίοιο ποτὶ ξερὸν ἔκβαλε κῦμα
                <lb />λυγαίῃ ὑπὸ νυκτί: θεὸς δέ τις ἄμμ᾽ ἐσάωσεν.
                <lb />οὐδὲ γὰρ αἳ τὸ πάροιθεν ἐρημαίην κατὰ νῆσον
                <lb rend="displayNum" n="325" />ηὐλίζοντ᾽ ὄρνιθες Ἀρήιαι, οὐδ᾽ ἔτι κείνας
                <lb />εὕρομεν. ἀλλ᾽ οἵγ᾽ ἄνδρες ἀπήλασαν, ἐξαποβάντες
                <lb />νηὸς ἑῆς προτέρῳ ἐνὶ ἤματι: καί σφ᾽ ἀπέρυκεν
                <lb />ἡμέας οἰκτείρων Ζηνὸς νόος, ἠέ τις αἶσα,
                <lb />αὐτίκ᾽ ἐπεὶ καὶ βρῶσιν ἅλις καὶ εἵματ᾽ ἔδωκαν,
                <lb rend="displayNum" n="330" />οὔνομά τε Φρίξοιο περικλεὲς εἰσαΐοντες
                <lb />ἠδ᾽ αὐτοῖο σέθεν: μετὰ γὰρ τεὸν ἄστυ νέονται.
                <lb />χρειὼ δ᾽ ἢν ἐθέλῃς ἐξίδμεναι, οὔ σ᾽ ἐπικεύσω.
                <lb />τόνδε τις ἱέμενος πάτρης ἀπάνευθεν ἐλάσσαι
                <lb />καὶ κτεάνων βασιλεὺς περιώσιον, οὕνεκεν ἀλκῇ
                <lb rend="displayNum" n="335" />σφωιτέρῃ τάντεσσι μετέπρεπεν Αἰολίδῃσιν,
                <lb />πέμπει δεῦρο νέεσθαι ἀμήχανον: οὐδ᾽ ὑπαλύξειν
                <lb />στεῦται ἀμειλίκτοιο Διὸς θυμαλγέα μῆνιν
                <lb />καὶ χόλον, οὐδ᾽ ἄτλητον ἄγος Φρίξοιό τε ποινὰς
                <lb />Αἰολιδέων γενεήν, πρὶν ἐς Ἑλλάδα κῶας ἱκέσθαι.
                <lb rend="displayNum" n="340" />νῆα δ᾽ Ἀθηναίη Παλλὰς κάμεν, οὐ μάλα τοίην,
                <lb />οἷαί περ Κόλχοισι μετ᾽ ἀνδράσι νῆες ἔασιν,
                <lb />τάων αἰνοτάτης ἐπεκύρσαμεν. ἤλιθα γάρ μιν
                <lb />λάβρον ὕδωρ πνοιή τε διέτμαγεν: ἡ δ᾽ ἐνὶ γόμφοις
                <lb />ἴσχεται, ἢν καὶ πᾶσαι ἐπιβρίσωσιν ἄελλαι.
                <lb rend="displayNum" n="345" />ἶσον δ᾽ ἐξ ἀνέμοιο θέει καὶ ὅτ᾽ ἀνέρες αὐτοὶ
                <lb />νωλεμέως χείρεσσιν ἐπισπέρχωσιν ἐρετμοῖς.
                <lb />τῇ δ᾽ ἐναγειράμενος Παναχαιίδος εἴ τι φέριστον
                <lb />ἡρώων, τεὸν ἄστυ μετήλυθε, πόλλ᾽ ἐπαληθεὶς
                <lb />ἄστεα καὶ πελάγη στυγερῆς ἁλός, εἴ οἱ ὀπάσσαις.
                <lb rend="displayNum" n="350" />αὐτῷ δ᾽ ὥς κεν ἅδῃ, τὼς ἔσσεται: οὐ γὰρ ἱκάνει
                <lb />χερσὶ βιησόμενος: μέμονεν δέ τοι ἄξια τίσειν
                <lb />δωτίνης, ἀίων ἐμέθεν μέγα δυσμενέοντας
                <lb />Σαυρομάτας, τοὺς σοῖσιν ὑπὸ σκήπτροισι δαμάσσει.
                <lb />εἰ δὲ καὶ οὔνομα δῆθεν ἐπιθύεις γενεήν τε
                <lb rend="displayNum" n="355" />ἴδμεναι, οἵτινές εἰσιν, ἕκαστά γε μυθησαίμην.
                <lb />τόνδε μέν, οἷό περ οὕνεκ᾽ ἀφ᾽ Ἑλλάδος ὧλλοι ἄγερθεν,
                <lb />κλείουσ᾽ Αἴσονος υἱὸν Ἰήσονα Κρηθεΐδαο.
                <lb />εἰ δ᾽ αὐτοῦ Κρηθῆος ἐτήτυμόν ἐστι γενέθλης,
                <lb />οὕτω κεν γνωτὸς πατρώιος ἄμμι πέλοιτο.
                <lb rend="displayNum" n="360" />ἄμφω γὰρ Κρηθεὺς Ἀθάμας τ᾽ ἔσαν Αἰόλου υἷες:
                <lb />Φρίξος δ᾽ αὖτ᾽ Ἀθάμαντος ἔην πάις Αἰολίδαο.
                <lb />τόνδε δ᾽ ἄρ᾽, Ἠελίου γόνον ἔμμεναι εἴ τιν᾽ ἀκούεις,
                <lb />δέρκεαι Αὐγείην: Τελαμὼν δ᾽ ὅγε, κυδίστοιο
                <lb />Αἰακοῦ ἐκγεγαώς: Ζεὺς δ᾽ Αἰακὸν αὐτὸς ἔτικτεν.
                <lb rend="displayNum" n="365" />ὧς δὲ καὶ ὧλλοι πάντες, ὅσοι συνέπονται ἑταῖροι,
                <lb />ἀθανάτων υἷές τε καὶ υἱωνοὶ γεγάασιν.</q>
<milestone n="367" unit="card" />
                <lb rend="displayNumAndIndent" />τοῖα παρέννεπεν Ἄργος: ἄναξ δ᾽ ἐπεχώσατο μύθοις
                <lb />εἰσαΐων: ὑψοῦ δὲ χόλῳ φρένες ἠερέθοντο.
                <lb />φῆ δ᾽ ἐπαλαστήσας: μενέαινε δὲ παισὶ μάλιστα
                <lb rend="displayNum" n="370" />Χαλκιόπης: τῶν γάρ σφε μετελθέμεν οὕνεκ᾽ ἐώλπει:
                <lb />ἐκ δέ οἱ ὄμματ᾽ ἔλαμψεν ὑπ᾽ ὀφρύσιν ἱεμένοιο:
                <lb rend="displayNumAndIndent" /><q direct="unspecified">οὐκ ἄφαρ ὀφθαλμῶν μοι ἀπόπροθι, λωβητῆρες,
                <lb />νεῖσθ᾽ αὐτοῖσι δόλοισι παλίσσυτοι ἔκτοθι γαίης,
                <lb />πρίν τινα λευγαλέον τε δέρος καὶ Φρίξον ἰδέσθαι;
                <lb rend="displayNum" n="375" />αὐτίχ᾽ ὁμαρτήσαντες ἀφ᾽ Ἑλλάδος, οὐκ ἐπὶ κῶας,
                <lb />σκῆπτρα δὲ καὶ τιμὴν βασιληίδα δεῦρο νέεσθε.
                <lb />εἰ δέ κε μὴ προπάροιθεν ἐμῆς ἥψασθε τραπέζης,
                <lb />ἦ τ᾽ ἂν ἀπὸ γλώσσας τε ταμὼν καὶ χεῖρε κεάσσας
                <lb />ἀμφοτέρας, οἴοισιν ἐπιπροέηκα πόδεσσιν,
                <lb rend="displayNum" n="380" />ὥς κεν ἐρητύοισθε καὶ ὕστερον ὁρμηθῆναι,
                <lb />οἷα δὲ καὶ μακάρεσσιν ἐπεψεύσασθε θεοῖσιν.</q>
                <lb rend="displayNumAndIndent" />φῆ ῥα χαλεψάμενος: μέγα δὲ φρένες Αἰακίδαο
                <lb />νειόθεν οἰδαίνεσκον: ἐέλδετο δ᾽ ἔνδοθι θυμὸς
                <lb />ἀντιβίην ὀλοὸν φάσθαι ἔπος: ἀλλ᾽ ἀπέρυκεν
                <lb rend="displayNum" n="385" />Αἰσονίδης: πρὸ γὰρ αὐτὸς ἀμείψατο μειλιχίοισιν:
                <lb rend="displayNumAndIndent" /><q direct="unspecified">Αἰήτη, σχέο μοι τῷδε στόλῳ. οὔτι γὰρ αὔτως
                <lb />ἄστυ τεὸν καὶ δώμαθ᾽ ἱκάνομεν, ὥς που ἔολπας,
                <lb />οὐδὲ μὲν ἱέμενοι. τίς δ᾽ ἂν τόσον οἶδμα περῆσαι
                <lb />τλαίη ἑκὼν ὀθνεῖον ἐπὶ κτέρας; ἀλλά με δαίμων
                <lb rend="displayNum" n="390" />καὶ κρυερὴ βασιλῆος ἀτασθάλου ὦρσεν ἐφετμή.
                <lb />δὸς χάριν ἀντομένοισι: σέθεν δ᾽ ἐγὼ Ἑλλάδι πάσῃ
                <lb />θεσπεσιην οἴσω κληηδόνα: καὶ δέ τοι ἤδη
                <lb />πρόφρονές εἰμεν ἄρηι θοὴν ἀποτῖσαι ἀμοιβήν,
                <lb />εἴτ᾽ οὖν Σαυρομάτας γε λιλαίεαι, εἴτε τιν᾽ ἄλλον
                <lb rend="displayNum" n="395" />δῆμον σφωιτέροισιν ὑπὸ σκήπτροισι δαμάσσαι.</q>
                <lb rend="displayNumAndIndent" />Ἴσκεν ὑποσσαίνων ἀγανῇ ὀπί: τοῖο δὲ θυμὸς
                <lb />διχθαδίην πόρφυρεν ἐνὶ στήθεσσι μενοινήν,
                <lb />ἤ σφεας ὁρμηθεὶς αὐτοσχεδὸν ἐξεναρίζοι,
                <lb />ἦ ὅγε πειρήσαιτο βίης. τό οἱ εἴσατ᾽ ἄρειον
                <lb rend="displayNum" n="400" />φραζομένῳ: καὶ δή μιν ὑποβλήδην προσέειπεν:
                <lb rend="displayNumAndIndent" /><q direct="unspecified">ξεῖνε, τί κεν τὰ ἕκαστα διηνεκέως ἀγορεύοις;
                <lb />εἰ γὰρ ἐτήτυμόν ἐστε θεῶν γένος, ἠὲ καὶ ἄλλως
                <lb />οὐδὲν ἐμεῖο χέρηες ἐπ᾽ ὀθνείοισιν ἔβητε,
                <lb />δώσω τοι χρύσειον ἄγειν δέρος, αἴ κ᾽ ἐθέλῃσθα,
                <lb rend="displayNum" n="405" />πειρηθείς. ἐσθλοῖς γὰρ ἐπ᾽ ἀνδράσιν οὔτι μεγαίρω,
                <lb />ὡς αὐτοὶ μυθεῖσθε τὸν Ἑλλάδι κοιρανέοντα.
                <lb />πεῖρα δέ τοι μένεός τε καὶ ἀλκῆς ἔσσετ᾽ ἄεθλος,
                <lb />τόν ῥ᾽ αὐτὸς περίειμι χεροῖν ὀλοόν περ ἐόντα.
                <lb />δοιώ μοι πεδίον τὸ Ἀρήιον ἀμφινέμονται
                <lb rend="displayNum" n="410" />ταύρω χαλκόποδε, στόματι φλόγα φυσιόωντες:
                <lb />τοὺς ἐλάω ζεύξας στυφελὴν κατὰ νειὸν Ἄρηος
                <lb />τετράγυον, τὴν αἶψα ταμὼν ἐπὶ τέλσον ἀρότρῳ
                <lb />οὐ σπόρον ὁλκοῖσιν Δηοῦς ἐνιβᾴλλομαι ἀκτήν,
                <lb />ἀλλ᾽ ὄφιος δεινοῖο μεταλδήσκοντας ὀδόντας
                <lb rend="displayNum" n="415" />ἀνδράσι τευχηστῇσι δέμας. τοὺς δ᾽ αὖθι δαΐζων
                <lb />κείρω ἐμῷ ὑπὸ δουρὶ περισταδὸν ἀντιόωντας.
                <lb />ἠέριος ζεύγνυμι βόας, καὶ δείελον ὥρην
                <lb />παύομαι ἀμήτοιο. σύ δ᾽, εἰ τάδε τοῖα τελέσσεις,
                <lb />αὐτῆμαρ τόδε κῶας ἀποίσεαι εἰς βασιλῆος:
                <lb rend="displayNum" n="420" />πρὶν δέ κεν οὐ δοίην, μηδ᾽ ἔλπεο. δὴ γὰρ ἀεικὲς
                <lb />ἄνδρ᾽ ἀγαθὸν γεγαῶτα κακωτέρῳ ἀνέρι εἶξαι.</q>
<milestone n="422" unit="card" />
                <lb rend="displayNumAndIndent" />ὧς ἄρ᾽ ἔφη: ὁ δὲ σῖγα ποδῶν πάρος ὄμματα πήξας
                <lb />ἧστ᾽ αὔτως ἄφθογγος, ἀμηχανέων κακότητι.
                <lb />βουλὴν δ᾽ ἀμφὶ πολὺν στρώφα χρόνον, οὐδέ πῃ εἶχεν
                <lb rend="displayNum" n="425" />θαρσαλέως ὑποδέχθαι, ἐπεὶ μέγα φαίνετο ἔργον:
                <lb />ὀψε δ᾽ ἀμειβόμενος προσελέξατο κερδαλέοισιν:
                <lb rend="displayNumAndIndent" /><q direct="unspecified">Αἰήτη, μάλα τοί με δίκῃ περιπολλὸν ἐέργεις.
                <lb />τῶ καὶ ἐγὼ τὸν ἄεθλον ὑπερφίαλόν περ ἐόντα
                <lb />τλήσομαι, εἰ καί μοι θανέειν μόρος. οὐ γὰρ ἔτ᾽ ἄλλο
                <lb rend="displayNum" n="430" />ῥίγιον ἀνθρώποισι κακῆς ἐπικείσετ᾽ ἀνάγκης,
                <lb />ἥ με καὶ ἐνθάδε νεῖσθαι ἐπέχραεν ἐκ βασιλῆος.</q>
                <lb rend="displayNumAndIndent" />ὧς φάτ᾽ ἀμηχανίῃ βεβολημένος: αὐτὰρ ὁ τόνγε
                <lb />σμερδαλέοις ἐπέεσσι προσέννεπεν ἀσχαλόωντα:
                <lb /><q direct="unspecified">ἔρχεο νῦν μεθ᾽ ὅμιλον, ἐπεὶ μέμονάς γε πόνοιο:
                <lb rend="displayNum" n="435" />εἰ δὲ σύγε ζυγὰ βουσὶν ὑποδδείσαις ἐπαεῖραι,
                <lb />ἠὲ καὶ οὐλομένου μεταχάσσεαι ἀμήτοιο,
                <lb />αὐτῷ κεν τὰ ἕκαστα μέλοιτό μοι, ὄφρα καὶ ἄλλος
                <lb />ἀνὴρ ἐρρίγῃσιν ἀρείονα φῶτα μετελθεῖν.</q>
                <lb rend="displayNumAndIndent" />Ἴσκεν ἀπηλεγέως: ὁ δ᾽ ἀπὸ θρόνου ὤρνυτ᾽ Ἰήσων,
                <lb rend="displayNum" n="440" />Αὐγείης Τελαμών τε παρασχεδόν: εἵπετο δ᾽ Ἄργος
                <lb />οἶος, ἐπεὶ μεσσηγὺς ἔτ᾽ αὐτόθι νεῦσε λιπέσθαι
                <lb />αὐτοκασιγνήτοις: οἱ δ᾽ ἤισαν ἐκ μεγάροιο.
                <lb />θεσπέσιον δ᾽ ἐν πᾶσι μετέπρεπεν Αἴσονος υἱὸς
                <lb />κάλλεϊ καὶ χαρίτεσσιν: ἐπ᾽ αὐτῷ δ᾽ ὄμματα κούρη
                <lb rend="displayNum" n="445" />λοξὰ παρὰ λιπαρὴν σχομένη θηεῖτο καλύπτρην,
                <lb />κῆρ ἄχεϊ σμύχουσα: νόος δέ οἱ ἠύτ᾽ ὄνειρος
                <lb />ἑρπύζων πεπότητο μετ᾽ ἴχνια νισσομένοιο.
                <lb />καί ῥ᾽ οἱ μέν ῥα δόμων ἐξήλυθον ἀσχαλόωντες.
                <lb />Χαλκιόπη δὲ χόλον πεφυλαγμένη Αἰήταο
                <lb rend="displayNum" n="450" />καρπαλίμως θάλαμόνδε σὺν υἱάσιν οἷσι βεβήκει.
                <lb />αὔτως δ᾽ αὖ Μήδεια μετέστιχε: πολλὰ δὲ θυμῷ
                <lb />ὥρμαιν᾽, ὅσσα τ᾽ Ἔρωτες ἐποτρύνουσι μέλεσθαι.
                <lb />προπρὸ δ᾽ ἄρ᾽ ὀφθαλμῶν ἔτι οἱ ἰνδάλλετο πάντα,
                <lb />αὐτός θ᾽ οἷος ἔην, οἵοισί τε φάρεσιν ἕστο,
                <lb rend="displayNum" n="455" />οἷά τ᾽ ἔειφ᾽, ὥς θ᾽ ἕζετ᾽ ἐπὶ θρόνου, ὥς τε θύραζε
                <lb />ἤιεν: οὐδέ τιν᾽ ἄλλον ὀίσσατο πορφύρουσα
                <lb />ἔμμεναι ἀνέρα τοῖον: ἐν οὔασι δ᾽ αἰὲν ὀρώρει
                <lb />αὐδή τε μῦθοί τε μελίφρονες, οὓς ἀγόρευσεν.
                <lb />τάρβει δ᾽ ἀμφ᾽ αὐτῷ, μή μιν βόες ἠὲ καὶ αὐτὸς
                <lb rend="displayNum" n="460" />Αἰήτης φθίσειεν: ὀδύρετο δ᾽ ἠύτε πάμπαν
                <lb />ἤδη τεθνειῶτα, τέρεν δέ οἱ ἀμφὶ παρειὰς
                <lb />δάκρυον αἰνοτάτῳ ἐλέῳ ῥέε κηδοσύνῃσιν:
                <lb />ἦκα δὲ μυρομένη λιγέως ἀνενείκατο μῦθον:
                <lb rend="displayNumAndIndent" /><q direct="unspecified">τίπτε με δειλαίην τόδ᾽ ἔχει ἄχος; εἴθ᾽ ὅγε πάντων
                <lb rend="displayNum" n="465" />φθίσεται ἡρώων προφερέστατος, εἴτε χερείων,
                <lb />ἐρρέτω. ἦ μὲν ὄφελλεν ἀκήριος ἐξαλέασθαι.
                <lb />ναὶ δὴ τοῦτό γε, πότνα θεὰ Περσηί, πέλοιτο,
                <lb />οἴκαδε νοστήσειε φυγὼν μόρον: εἰ δέ μιν αἶσα
                <lb />δμηθῆναι ὑπὸ βουσί, τόδε προπάροιθε δαείη,
                <lb rend="displayNum" n="470" />οὕνεκεν οὔ οἱ ἔγωγε κακῇ ἐπαγαίομαι ἄτῃ.</q>
                <lb rend="displayNumAndIndent" />ἡ μὲν ἄρ᾽ ὧς ἐόλητο νόον μελεδήμασι κούρη.
                <lb />οἱ δ᾽ ἐπεὶ οὖν δήμου τε καὶ ἄστεος ἐκτὸς ἔβησαν
                <lb />τὴν ὁδόν, ἣν τὸ πάροιθεν ἀνήλυθον ἐκ πεδίοιο,
                <lb />δὴ τότ᾽ Ἰήσονα τοῖσδε προσέννεπεν Ἄργος ἔπεσσιν:
<milestone n="475" unit="card" />
                <lb n="475" rend="displayNumAndIndent" /><q direct="unspecified">Αἰσονίδη, μῆτιν μὲν ὀνόσσεαι, ἥντιν᾽ ἐνίψω:
                <lb />πείρης δ᾽ οὐ μάλ᾽ ἔοικε μεθιέμεν ἐν κακότητι.
                <lb />κούρην δή τινα πρόσθεν ὑπέκλυες αὐτὸς ἐμεῖο
                <lb />φαρμάσσειν Ἑκάτης Περσηίδος ἐννεσίῃσιν.
                <lb />τὴν εἴ κεν πεπίθοιμεν, ὀίομαι, οὐκέτι τάρβος
                <lb rend="displayNum" n="480" />ἔσσετ᾽ ἀεθλεύοντι δαμήμεναι: ἀλλὰ μάλ᾽ αἰνῶς
                <lb />δείδω, μή πως οὔ μοι ὑποσταίη τόγε μήτηρ.
                <lb />ἔμπης δ᾽ ἐξαῦτις μετελεύσομαι ἀντιβολήσων,
                <lb />ξυνὸς ἐπεὶ πάντεσσιν ἐπικρέμαθ᾽ ἧμιν ὄλεθρος.</q>
                <lb rend="displayNumAndIndent" />Ἴσκεν ἐυφρονέων: ὁ δ᾽ ἀμείβετο τοῖσδ᾽ ἐπέεσσιν:
                <lb rend="displayNum" n="485" /><q direct="unspecified">ὦ πέπον, εἴ νύ τοι αὐτῷ ἐφανδάνει, οὔτι μεγαίρω.
                <lb />βάσκ᾽ ἴθι καὶ πυκινοῖσι τεὴν παρὰ μητέρα μύθοις
                <lb />ὄρνυθι λισσόμενος: μελέη γε μὲν ἧμιν ὄρωρεν
                <lb />ἐλπωρή, ὅτε νόστον ἐπετραπόμεσθα γυναιξίν.</q>
                <lb />ὧς ἔφατ᾽: ὦκα δ᾽ ἕλος μετεκίαθον. αὐτὰρ ἑταῖροι
                <lb rend="displayNum" n="490" />γηθόσυνοι ἐρέεινον, ὅπως παρεόντας ἴδοντο:
                <lb />τοῖσιν δ᾽ Αἰσονίδης τετιημένος ἔκφατο μῦθον:
                <lb rend="displayNumAndIndent" /><q direct="unspecified">ὦ φίλοι, Αἰήταο ἀπηνέος ἄμμι φίλον κῆρ
                <lb />ἀντικρὺ κεχόλωται, ἕκαστα γὰρ οὔ νύ τι τέκμωρ
                <lb />οὔτ᾽ ἐμοί, οὔτε κεν ὔμμι διειρομένοισι πέλοιτο.
                <lb rend="displayNum" n="495" />φῆ δὲ δύω πεδίον τὸ Ἀρήιον ἀμφινέμεσθαι
                <lb />ταύρω χαλκόποδε, στόματι φλόγα φυσιόωντας.
                <lb />τετράγυον δ᾽ ἐπὶ τοῖσιν ἐφίετο νειὸν ἀρόσσαι:
                <lb />δώσειν δ᾽ ἐξ ὄφιος γενύων σπόρον, ὅς ῥ᾽ ἀνίῃσιν
                <lb />γηγενέας χαλκέοις σὺν τεύχεσιν: ἤματι δ᾽ αὐτῷ
                <lb rend="displayNum" n="500" />χρειὼ τούσγε δαΐξαι. ὃ δή νύ οἱ--οὔτι γὰρ ἄλλο
                <lb />βέλτερον ἦν φράσσασθαι--ἀπηλεγέως ὑποέστην.</q>
                <lb rend="displayNumAndIndent" />ὧς ἄρ᾽ ἔφη: πάντεσσι δ᾽ ἀνήνυτος εἴσατ᾽ ἄεθλος,
                <lb />δὴν δ᾽ ἄνεῳ καὶ ἄναυδοι ἐς ἀλλήλους ὁρόωντο,
                <lb />ἄτῃ ἀμηχανίῃ τε κατηφέες: ὀψὲ δὲ Πηλεὺς
                <lb rend="displayNum" n="505" />θαρσαλέως μετὰ πᾶσιν ἀριστήεσσιν ἔειπεν:
                <lb /><q direct="unspecified">ὥρη μητιάασθαι ὅ κ᾽ ἔρξομεν. οὐ μὲν ἔολπα
                <lb />βουλῆς εἶναι ὄνειαρ, ὅσον τ᾽ ἐπὶ κάρτεϊ χειρῶν.
                <lb />εἰ μέν νυν τύνη ζεῦξαι βόας Αἰήταο,
                <lb />ἥρως Αἰσονίδη, φρονέεις, μέμονάς τε πόνοιο,
                <lb rend="displayNum" n="510" />ἦ τ᾽ ἂν ὑποσχεσίην πεφυλαγμένος ἐντύναιο:
                <lb />εἰ δ᾽ οὔ τοι μάλα θυμὸς ἑῇ ἐπὶ πάγχυ πέποιθεν
                <lb />ἠνορέῃ, μήτ᾽ αὐτὸς ἐπείγεο, μήτε τιν᾽ ἄλλον
                <lb />τῶνδ᾽ ἀνδρῶν πάπταινε παρήμενος. οὐ γὰρ ἔγωγε
                <lb />σχήσομ᾽, ἐπεὶ θάνατός γε τὸ κύντατον ἔσσεται ἄλγος.</q>
                <lb n="515" rend="displayNumAndIndent" />ὧς ἔφατ᾽ Αἰακίδης: Τελαμῶνι δὲ θυμὸς ὀρίνθη:
                <lb />σπερχόμενος δ᾽ ἀνόρουσε θοῶς: ἐπὶ δὲ τρίτος Ἴδας
                <lb />ὦρτο μέγα φρονέων, ἐπὶ δ᾽ υἱέε Τυνδαρέοιο:
                <lb />σὺν δὲ καὶ Οἰνεΐδης ἐναρίθμιος αἰζηοῖσιν
                <lb />ἀνδράσιν, οὐδέ περ ὅσσον ἐπανθιόωντας ἰούλους
                <lb rend="displayNum" n="520" />ἀντέλλων: τοίῳ οἱ ἀείρετο κάρτεϊ θυμός.
                <lb />οἱ δ᾽ ἄλλοι εἴξαντες ἀκὴν ἔχον. αὐτίκα δ᾽ Ἄργος
                <lb />τοῖον ἔπος μετέειπεν ἐελδομένοισιν ἀέθλου:
                <lb rend="displayNumAndIndent" /><q direct="unspecified">ὦ φίλοι, ἤτοι μὲν τόδε λοίσθιον. ἀλλά τιν᾽ οἴω
                <lb />μητρὸς ἐμῆς ἔσσεσθαι ἐναίσιμον ὔμμιν ἀρωγήν.
                <lb rend="displayNum" n="525" />τῶ καί περ μεμαῶτες, ἐρητύοισθ᾽ ἐνὶ νηὶ
                <lb />τυτθὸν ἔθ᾽, ὡς τὸ πάροιθεν, ἐπεὶ καὶ ἐπισχέμεν ἔμπης
                <lb />λώιον, ἢ κακὸν οἶτον ἀφειδήσαντας ἑλέσθαι.
                <lb />κούρη τις μεγάροισιν ἐνιτρέφετ᾽ Αἰήταο,
                <lb />τὴν Ἑκάτη περίαλλα θεὰ δάε τεχνήσασθαι
                <lb rend="displayNum" n="530" />φάρμαχ᾽, ὅσ᾽ ἤπειρός τε φύει καὶ νήχυτον ὕδωρ,
                <lb />τοῖσι καὶ ἀκαμάτοιο π̣̣ρὸς μειλίσσετ᾽ ἀυτμή,
                <lb />καὶ ποταμοὺς ἵστησιν ἄφαρ κελαδεινὰ ῥέοντας,
                <lb />ἄστρα τε καὶ μήνης ἱερῆς ἐπέδησε κελεύθους.
                <lb />τῆς μὲν ἀπὸ μεγάροιο κατὰ στίβον ἐνθάδ᾽ ἰόντες
                <lb rend="displayNum" n="535" />μνησάμεθ᾽, εἴ κε δύναιτο, κασιγνήτη γεγαυῖα,
                <lb />μήτηρ ἡμετέρη πεπιθεῖν ἐπαρῆξαι ἀέθλῳ.
                <lb />εἰ δὲ καὶ αὐτοῖσιν τόδ᾽ ἐφανδάνει, ἦ τ᾽ ἂν ἱκοίμην
                <lb />ἤματι τῷδ᾽ αὐτῷ πάλιν εἰς δόμον Αἰήταο
                <lb />πειρήσων: τάχα δ᾽ ἂν σὺν δαίμονι πειρηθείην.</q>
<milestone n="540" unit="card" />
                <lb n="540" rend="displayNumAndIndent" />ὧς φάτο: τοῖσι δὲ σῆμα θεοὶ δόσαν εὐμενέοντες.
                <lb />τρηρὼν μὲν φεύγουσα βίην κίρκοιο πελειὰς
                <lb />ὑψόθεν Αἰσονίδεω πεφοβημένη ἔμπεσε κόλποις:
                <lb />κίρκος δ᾽ ἀφλάστῳ περικάππεσεν. ὦκα δὲ Μόψος
                <lb />τοῖον ἔπος μετὰ πᾶσι θεοπροπέων ἀγόρευσεν:
                <lb n="545" rend="displayNumAndIndent" /><q direct="unspecified">ὔμμι, φίλοι, τόδε σῆμα θεῶν ἰότητι τέτυκται:
                <lb />οὐδέ τῃ ἄλλως ἐστὶν ὑποκρίνασθαι ἄρειον,
                <lb />παρθενικὴν δ᾽ ἐπέεσσι μετελθέμεν ἀμφιέποντας
                <lb />μήτι παντοίῃ. δοκέω δέ μιν οὐκ ἀθερίζειν,
                <lb />εἰ ἐτεὸν Φινεύς γε θεᾷ ἐνὶ Κύπριδι νόστον
                <lb rend="displayNum" n="550" />πέφραδεν ἔσσεσθαι. κείνης δ᾽ ὅγε μείλιχος ὄρνις
                <lb />πότμον ὑπεξήλυξε: κέαρ δέ μοι ὡς ἐνὶ θυμῷ
                <lb />τόνδε κατ᾽ οἰωνὸν προτιόσσεται, ὧς δὲ πέλοιτο.
                <lb />ἀλλά, φίλοι, Κυθέρειαν ἐπικλείοντες ἀμύνειν,
                <lb />ἤδη νῦν Ἄργοιο παραιφασίῃσι πίθεσθε.</q>
                <lb n="555" rend="displayNumAndIndent" />Ἴσκεν: ἐπῄνησαν δὲ νέοι, Φινῆος ἐφετμὰς
                <lb />μνησάμενοι: μοῦνος δ᾽ Ἀφαρήιος ἄνθορεν Ἴδας,
                <lb />δείν᾽ ἐπαλαστήσας μεγάλῃ ὀπί, φώνησέν τε:
                <lb /><q direct="unspecified">ὦ πόποι, ἦ ῥα γυναιξὶν ὁμόστολοι ἐνθάδ᾽ ἔβημεν,
                <lb />οἳ Κύπριν καλέουσιν ἐπίρροθον ἄμμι πέλεσθαι,
                <lb rend="displayNum" n="560" />οὐκέτ᾽ Ἐνυαλίοιο μέγα σθένος; ἐς δὲ πελείας
                <lb />καὶ κίρκους λεύσσοντες ἐρητύεσθε ἀέθλων;
                <lb />ἔρρετε, μηδ᾽ ὔμμιν πολεμήια ἔργα μέλοιτο,
                <lb />παρθενικὰς δὲ λιτῇσιν ἀνάλκιδας ἠπεροπεύειν.</q>
                <lb rend="displayNumAndIndent" />ὧς ηὔδα μεμαώς: πολέες δ᾽ ὁμάδησαν ἑταῖροι
                <lb rend="displayNum" n="565" />ἦκα μάλ᾽, οὐδ᾽ ἄρα τίς οἱ ἐναντίον ἔκφατο μῦθον.
                <lb />χωόμενος δ᾽ ὅγ᾽ ἔπειτα καθέζετο: τοῖσι δ᾽ Ἰήσων
                <lb />αὐτίκ᾽ ἐποτρύνων τὸν ἑὸν νόον ὧδ᾽ ἀγόρευεν:
                <lb /><q direct="unspecified">Ἄργος μὲν παρὰ νηός, ἐπεὶ τόδε πᾶσιν ἕαδεν,
                <lb />στελλέσθω: ἀτὰρ αὐτοὶ ἐπὶ χθονὸς ἐκ ποταμοῖο
                <lb rend="displayNum" n="570" />ἀμφαδὸν ἤδη πείσματ᾽ ἀνάψομεν. ἦ γὰρ ἔοικεν
                <lb />μηκέτι δὴν κρύπτεσθαι ὑποπτήσσοντας ἀυτήν.</q>
                <lb rend="displayNumAndIndent" />ὧς ἄρ᾽ ἔφη: καὶ τὸν μὲν ἄφαρ προΐαλλε νέεσθαι
                <lb />καρπαλίμως ἐξαῦτις ἀνὰ πτόλιν: οἱ δ᾽ ἐπὶ νηὸς
                <lb />εὐναίας ἐρύσαντες ἐφετμαῖς Αἰσονίδαο
                <lb rend="displayNum" n="575" />τυτθὸν ὑπὲξ ἕλεος χέρσῳ ἐπέκελσαν ἐρετμοῖς.
                <lb rend="displayNumAndIndent" />αὐτίκα δ᾽ Αἰήτης ἀγορὴν ποιήσατο Κόλχων
                <lb />νόσφιν ἑοῖο δόμου, τόθι περ καὶ πρόσθε κάθιζον,
                <lb />ἀτλήτους Μινύῃσι δόλους καὶ κήδεα τεύχων.
                <lb />στεῦτο δ᾽, ἐπεί κεν πρῶτα βόες διαδηλήσωνται
                <lb rend="displayNum" n="580" />ἄνδρα τόν, ὅς ῥ᾽ ὑπέδεκτο βαρὺν καμέεσθαι ἄεθλον,
                <lb />δρυμὸν ἀναρρήξας λασίης καθύπερθε: κολώνης
                <lb />αὔτανδρον φλέξειν δόρυ νήιον, ὄφρ᾽ ἀλεγεινὴν
                <lb />ὕβριν ἀποφλύξωσιν ὑπέρβια μηχανόωντες.
                <lb />οὐδὲ γὰρ Αἰολίδην Φρίξον μάλα περ χατέοντα
                <lb rend="displayNum" n="585" />δέχθαι ἐνὶ μεγάροισιν ἐφέστιον, ὃς περὶ πάντων
                <lb />ξείνων μελιχίῃ τε θεουδείῃ τ᾽ ἐκέκαστο,
                <lb />εἰ μή οἱ Ζεὺς αὐτὸς ἀπ᾽ οὐρανοῦ ἄγγελον ἧκεν
                <lb />Ἑρμείαν, ὥς κεν προσκηδέος ἀντιάσειεν:
                <lb />μὴ καὶ ληιστῆρας ἑὴν ἐς γαῖαν ἰόντας
                <lb rend="displayNum" n="590" />ἔσσεσθαι δηναιὸν ἀπήμονας, οἷσι μέμηλεν
                <lb />ὀθνείοις ἐπὶ χεῖρα ἑὴν κτεάτεσσιν ἀείρειν,
                <lb />κρυπταδίους τε δόλους τεκταινέμεν, ἠδὲ βοτήρων
                <lb />αὔλια δυσκελάδοισιν ἐπιδρομίῃσι δαΐξαι.
                <lb />νόσφι δὲ οἷ αὐτῷ φάτ᾽ ἐοικότα μείλια τίσειν
                <lb rend="displayNum" n="595" />υἱῆας Φρίξοιο, κακορρέκτῃσιν ὀπηδοὺς
                <lb />ἀνδράσι νοστήσαντας ὁμιλαδόν, ὄφρα ἑ τιμῆς
                <lb />καὶ σκήπτρων ἐλάσειαν ἀκηδέες: ὥς ποτε βάξιν
                <lb />λευγαλέην οὗ πατρὸς ἐπέκλυεν Ἠελίοιο,
                <lb />χρειώ μιν πυκινόν τε δόλον βουλάς τε γενέθλης
                <lb rend="displayNum" n="600" />σφωιτέρης ἄτην τε πολύτροπον ἐξαλέασθαι:
                <lb />τῶ καὶ ἐελδομένους πέμπειν ἐς Ἀχαιίδα γαῖαν
                <lb />πατρὸς ἐφημοσύνῃ, δολιχὴν ὁδόν. οὐδὲ θυγατρῶν
                <lb />εἶναί οἱ τυτθόν γε δέος, μή πού τινα μῆτιν
                <lb />φράσσωνται στυγερήν, οὐδ᾽ υἱέος Ἀψύρτοιο:
                <lb rend="displayNum" n="605" />ἀλλ᾽ ἐνὶ Χαλκιόπης γενεῇ τάδε λυγρὰ τετύχθαι.
                <lb />καί ῥ᾽ ὁ μὲν ἄσχετα ἔργα πιφαύσκετο δημοτέροισιν
                <lb />χωόμενος: μέγα δέ σφιν ἀπείλεε νῆά τ᾽ ἔρυσθαι
                <lb />ἠδ᾽ αὐτούς, ἵνα μήτις ὑπὲκ κακότητος ἀλύξῃ.
<milestone n="609" unit="card" />
                <lb rend="displayNumAndIndent" />τόφρα δὲ μητέρ᾽ ἑήν, μετιὼν δόμον Αἰήταο,
                <lb rend="displayNum" n="610" />Ἄργος παντοίοισι παρηγορέεσκ᾽ ἐπέεσσιν,
                <lb />Μήδειαν λίσσεσθαι ἀμυνέμεν: ἡ δὲ καὶ αὐτὴ
                <lb />πρόσθεν μητιάασκε: δέος δέ μιν ἴσχανε θυμόν,
                <lb />μή πως ἠὲ παρ᾽ αἶσαν ἐτώσια μειλίξαιτο
                <lb />πατρὸς ἀτυζομένην ὀλοὸν χόλον, ἠὲ λιτῇσιν
                <lb rend="displayNum" n="615" />ἑσπομένης ἀρίδηλα καὶ ἀμφαδὰ ἔργα πέλοιτο.
                <lb rend="displayNumAndIndent" />κούρην δ᾽ ἐξ ἀχέων ἀδινὸς κατελώφεεν ὕπνος
                <lb />λέκτρῳ ἀνακλινθεῖσαν. ἄφαρ δέ μιν ἠπεροπῆες,
                <lb />οἷά τ᾽ ἀκηχεμένην, ὀλοοὶ ἐρέθεσκον ὄνειροι.
                <lb />τὸν ξεῖνον δ᾽ ἐδόκησεν ὑφεστάμεναι τὸν ἄεθλον,
                <lb rend="displayNum" n="620" />οὔτι μάλ᾽ ὁρμαίνοντα δέρος κριοῖο κομίσσαι,
                <lb />οὐδέ τι τοῖο ἕκητι μετὰ πτόλιν Αἰήταο
                <lb />ἐλθέμεν, ὄφρα δέ μιν σφέτερον δόμον εἰσαγάγοιτο
                <lb />κουριδίην παράκοιτιν: ὀίετο δ᾽ ἀμφὶ βόεσσιν
                <lb />αὐτὴ ἀεθλεύουσα μάλ᾽ εὐμαρέως πονέεσθαι:
                <lb rend="displayNum" n="625" />σφωιτέρους δὲ τοκῆας ὑποσχεσίης ἀθερίζειν,
                <lb />οὕνεκεν οὐ κούρῃ ζεῦξαι βόας, ἀλλά οἱ αὐτῷ
                <lb />προύθεσαν: ἐκ δ᾽ ἄρα τοῦ νεῖκος πέλεν ἀμφήριστον
                <lb />πατρί τε καὶ ξείνοις: αὐτῇ δ᾽ ἐπιέτρεπον ἄμφω
                <lb />τὼς ἔμεν, ὥς κεν ἑῇσι μετὰ φρεσὶν ἰθύσειεν.
                <lb rend="displayNum" n="630" />ἡ δ᾽ ἄφνω τὸν ξεῖνον, ἀφειδήσασα τοκήων,
                <lb />εἵλετο: τοὺς δ᾽ ἀμέγαρτον ἄχος λάβεν, ἐκ δ᾽ ἐβόησαν
                <lb />χωόμενοι: τὴν δ᾽ ὕπνος ἅμα κλαγγῇ μεθέηκεν.
                <lb />παλλομένη δ᾽ ἀνόρουσε φόβῳ, περί τ᾽ ἀμφί τε τοίχους
                <lb />πάπτηνεν θαλάμοιο: μόλις δ᾽ ἐσαγείρατο θυμὸν
                <lb rend="displayNum" n="635" />ὡς πάρος ἐν στέρνοις, ἀδινὴν δ᾽ ἀνενείκατο φωνήν:
                <lb rend="displayNumAndIndent" /><q direct="unspecified">δειλὴ ἐγών, οἷόν με βαρεῖς ἐφόβησαν ὄνειροι.
                <lb />δείδια, μὴ μέγα δή τι φέρῃ κακὸν ἥδε κέλευθος
                <lb />ἡρώων. περί μοι ξείνῳ φρένες ἠερέθονται.
                <lb />μνάσθω ἑὸν κατὰ δῆμον Ἀχαιίδα τηλόθι κούρην
                <lb rend="displayNum" n="640" />ἄμμι δὲ παρθενίη τε μέλοι καὶ δῶμα τοκήων.
                <lb />ἔμπα γε μὴν θεμένη κύνεον κέαρ, οὐκέτ᾽ ἄνευθεν
                <lb />αὐτοκασιγνήτης πειρήσομαι, εἴ κέ μ᾽ ἀέθλῳ
                <lb />χραισμεῖν ἀντιάσῃσιν, ἐπὶ σφετέροις ἀχέουσα
                <lb />παισί: τό κέν μοι λυγρὸν ἐνὶ κραδίῃ σβέσαι ἄλγος.</q>
                <lb n="645" rend="displayNumAndIndent" />ἦ ῥα, καὶ ὀρθωθεῖσα θύρας ὤιξε δόμοιο,
                <lb />νήλιπος, οἰέανος: καὶ δὴ λελίητο νέεσθαι
                <lb />αὐτοκασιγνήτηνδε, καὶ ἕρκεος οὐδὸν ἄμειψεν.
                <lb />δὴν δὲ καταυτόθι μίμνεν ἐνὶ προδόμῳ θαλάμοιο,
                <lb />αἰδοῖ ἐεργομένη: μετὰ δ᾽ ἐτράπετ᾽ αὖτις ὀπίσσω
                <lb rend="displayNum" n="650" />στρεφθεῖσ᾽: ἐκ δὲ πάλιν κίεν ἔνδοθεν, ἄψ τ᾽ ἀλέεινεν
                <lb />εἴσω: τηΰσιοι δὲ πόδες φέρον ἔνθα καὶ ἔνθα:
                <lb />ἤτοι ὅτ᾽ ἰθύσειεν, ἔρυκέ μιν ἔνδοθεν αἰδώς:
                <lb />αἰδοῖ δ᾽ ἐργομένην θρασὺς ἵμερος ὀτρύνεσκεν.
                <lb />τρὶς μὲν ἐπειρήθη, τρὶς δ᾽ ἔσχετο, τέτρατον αὖτις
                <lb rend="displayNum" n="655" />λέκτροισιν πρηνὴς ἐνικάππεσεν εἱλιχθεῖσα.
                <lb />ὡς δ᾽ ὅτε τις νύμφη θαλερὸν πόσιν ἐν θαλάμοισιν
                <lb />μύρεται, ᾧ μιν ὄπασσαν ἀδελφεοὶ ἠδὲ τοκῆες,
                <lb />οὐδέ τί πω πάσαις ἐπιμίσγεται ἀμφιπόλοισιν
                <lb />αἰδοῖ ἐπιφροσύνῃ τε: μυχῷ δ᾽ ἀχέουσα θαάσσει:
                <lb rend="displayNum" n="660" />τὸν δέ τις ὤλεσε μοῖρα, πάρος ταρπήμεναι ἄμφω
                <lb />δήνεσιν ἀλλήλων: ἡ δ᾽ ἔνδοθι δαιομένη περ
                <lb />σῖγα μάλα κλαίει χῆρον λέχος εἰσορόωσα,
                <lb />μή μιν κερτομέουσαι ἐπιστοβέωσι γυναῖκες:
                <lb />τῇ ἰκέλη Μήδεια κινύρετο. τὴν δέ τις ἄφνω
                <lb rend="displayNum" n="665" />μυρομένην μεσσηγὺς ἐπιπρομολοῦσ᾽ ἐνόησεν
                <lb />δμωάων, ἥ οἱ ἑπέτις πέλε κουρίζουσα:
                <lb />Χαλκιόπῃ δ᾽ ἤγγειλε παρασχεδόν: ἡ δ᾽ ἐνὶ παισὶν
                <lb />ἧστ᾽ ἐπιμητιόωσα κασιγνήτην ἀρέσασθαι.
                <lb />ἀλλ᾽ οὐδ᾽ ὧς ἀπίθησεν, ὅτ᾽ ἔκλυεν ἀμφιπόλοιο
                <lb rend="displayNum" n="670" />μῦθον ἀνώιστον: διὰ δ᾽ ἔσσυτο θαμβήσασα
                <lb />ἐκ θαλάμου θάλαμόνδε διαμπερές, ᾧ ἔνι κούρη
                <lb />κέκλιτ᾽ ἀκηχεμένη, δρύψεν δ᾽ ἑκάτερθε παρειάς:
                <lb />ὡς δ᾽ ἴδε δάκρυσιν ὄσσε πεφυρμένα, φώνησέν μιν:
<milestone n="674" unit="card" />
                <lb rend="displayNumAndIndent" /><q direct="unspecified">Ὤι μοι ἐγώ, Μήδεια, τί δὴ τάδε δάκρυα λείβεις;
                <lb rend="displayNum" n="675" />τίπτ᾽ ἔπαθες; τί τοι αἰνὸν ὑπὸ φρένας ἵκετο πένθος;
                <lb />ἤ νύ σε θευμορίη περιδέδρομεν ἅψεα νοῦσος,
                <lb />ἦέ τιν᾽ οὐλομένην ἐδάης ἐκ πατρὸς ἐνιπὴν
                <lb />ἀμφί τ᾽ ἐμοὶ καὶ παισίν; ὄφελλέ με μήτε τοκήων
                <lb />δῶμα τόδ᾽ εἰσοράαν, μηδὲ πτόλιν, ἀλλ᾽ ἐπὶ γαίης
                <lb rend="displayNum" n="680" />πείρασι ναιετάειν, ἵνα μηδέ περ οὔνομα Κόλχων.</q>
                <lb rend="displayNumAndIndent" />ὧς φάτο: τῆς δ᾽ ἐρύθηνε παρήια: δὴν δέ μιν αἰδὼς
                <lb />παρθενίη κατέρυκεν ἀμείψασθαι μεμαυῖαν.
                <lb />μῦθος δ᾽ ἄλλοτε μέν οἱ ἐπ᾽ ἀκροτάτης ἀνέτελλεν
                <lb />γλώσσης, ἄλλοτ᾽ ἔνερθε κατὰ στῆθος πεπότητο.
                <lb rend="displayNum" n="685" />πολλάκι δ᾽ ἱμερόεν μὲν ἀνὰ στόμα θυῖεν ἐνισπεῖν:
                <lb />φθογγῇ δ᾽ οὐ προύβαινε παροιτέρω: ὀψὲ δ᾽ ἔειπεν
                <lb />τοῖα δόλῳ: θρασέες γὰρ ἐπεκλονέεσκον Ἔρωτες:
                <lb rend="displayNumAndIndent" /><q direct="unspecified">Χαλκιόπη, περί μοι παίδων σέο θυμὸς ἄηται,
                <lb />μή σφε πατὴρ ξείνοισι σὺν ἀνδράσιν αὐτίκ᾽ ὀλέσσῃ.
                <lb rend="displayNum" n="690" />τοῖα κατακνώσσουσα μινυνθαδίῳ νέον ὕπνῳ
                <lb />λεύσσω ὀνείρατα λυγρά, τά τις θεὸς ἀκράαντα
                <lb />θείη, μηδ᾽ ἀλεγεινὸν ἐφ᾽ υἱάσι κῆδος ἕλοιο.</q>
                <lb rend="displayNumAndIndent" />φῆ ῥα, κασιγνήτης πειρωμένη, εἴ κέ μιν αὐτὴ
                <lb />ἀντιάσειε πάροιθεν ἑοῖς τεκέεσσιν ἀμύνειν.
                <lb rend="displayNum" n="695" />τὴν δ᾽ αἰνῶς ἄτλητος ἐπέκλυσε θυμὸν ἀνίη
                <lb />δείματι, τοῖ᾽ ἐσάκουσεν: ἀμείβετο δ᾽ ὧδ᾽ ἐπέεσσιν:
                <lb /><q direct="unspecified">καὶ δ᾽ αὐτὴ τάδε πάντα μετήλυθον ὁρμαίνουσα,
                <lb />εἴ τινα συμφράσσαιο καὶ ἀρτύνειας ἀρωγήν.
                <lb />ἀλλ᾽ ὄμοσον Γαῖάν τε καὶ Οὐρανόν, ὅττι τοι εἴπω
                <lb rend="displayNum" n="700" />σχήσειν ἐν θυμῷ, σύν τε δρήστειρα πέλεσθαι.
                <lb />λίσσομ᾽ ὑπὲρ μακάρων σέο τ᾽ αὐτῆς ἠδὲ τοκήων,
                <lb />μή σφε κακῇ ὑπὸ κηρὶ διαρραισθέντας ἰδέσθαι
                <lb />λευγαλέως: ἢ σοίγε φίλοις σὺν παισὶ θανοῦσα
                <lb />εἴην ἐξ Ἀίδεω στυγερὴ μετόπισθεν Ἐρινύς.</q>
                <lb n="705" rend="displayNumAndIndent" />ὧς ἄρ᾽ ἔφη, τὸ δὲ πολλὸν ὑπεξέχυτ᾽ αὐτίκα
                    δάκρυ:
                <lb />νειόθι θ᾽ ἀμφοτέρῃσι περίσχετο γούνατα χερσίν,
                <lb />σὺν δὲ κάρη κόλποις περικάββαλεν. ἔνθ᾽ ἐλεεινὸν
                <lb />ἄμφω ἐπ᾽ ἀλλήλῃσι θέσαν γόον: ὦρτο δ᾽ ἰωὴ
                <lb />λεπταλέη διὰ δώματ᾽ ὀδυρομένων ἀχέεσσιν.
                <lb rend="displayNum" n="710" />τὴν δὲ πάρος Μήδεια προσέννεπεν ἀσχαλόωσα:
                <lb rend="displayNumAndIndent" /><q direct="unspecified">δαιμονίη, τί νύ τοι ῥέξω ἄκος, οἷ᾽ ἀγορεύεις,
                <lb />ἀράς τε στυγερὰς καὶ Ἐρινύας; αἲ γὰρ ὄφελλεν
                <lb />ἔμπεδον εἶναι ἐπ᾽ ἄμμι τεοὺς υἱῆας ἔρυσθαι.
                <lb />ἴστω Κόλχων ὅρκος ὑπέρβιος ὅντιν᾽ ὀμόσσαι
                <lb rend="displayNum" n="715" />αὐτὴ ἐποτρύνεις, μέγας Οὐρανός, ἥ θ᾽ ὑπένερθεν
                <lb />γαῖα, θεῶν μήτηρ, ὅσσον σθένος ἐστὶν ἐμεῖο,
                <lb />μή σ᾽ ἐπιδευήσεσθαι, ἀνυστά περ ἀντιόωσαν.</q>
                <lb rend="displayNumAndIndent" />φῆ ἄρα: Χαλκιόπη δ᾽ ἠμείβετο τοῖσδ᾽ ἐπέεσσιν:
                <lb /><q direct="unspecified">οὐκ ἂν δὴ ξείνῳ τλαίης χατέοντι καὶ αὐτῷ
                <lb rend="displayNum" n="720" />ἢ δόλον, ἤ τινα μῆτιν ἐπιφράσσασθαι ἀέθλου,
                <lb />παίδων εἵνεκ᾽ ἐμεῖο; καὶ ἐκ κείνοιο δ᾽ ἱκάνει
                <lb />Ἄργος, ἐποτρύνων με τεῆς πειρῆσαι ἀρωγῆς:
                <lb />μεσσηγὺς μὲν τόνγε δόμῳ λίπον ἐνθάδ᾽ ἰοῦσα.</q>
<milestone n="724" unit="card" />
                <lb rend="displayNumAndIndent" />ὧς φάτο: τῇ δ᾽ ἔντοσθεν ἀνέπτατο χάρματι θυμός,
                <lb rend="displayNum" n="725" />φοινίχθη δ᾽ ἄμυδις καλὸν χρόα, κὰδ δέ μιν ἀχλὺς
                <lb />εἷλεν ἰαινομένην, τοῖον δ᾽ ἐπὶ μῦθον ἔειπεν:
                <lb /><q direct="unspecified">Χαλκιόπη, ὡς ὔμμι φίλον τερπνόν τε τέτυκται,
                <lb />ὧς ἔρξω. μὴ γάρ μοι ἐν ὀφθαλμοῖσι φαείνοι
                <lb />ἠώς, μηδέ με δηρὸν ἔτι ζώουσαν ἴδοιο,
                <lb rend="displayNum" n="730" />εἴ γέ τι σῆς ψυχῆς προφερέστερον, ἠέ τι παίδων
                <lb />σῶν θείην, οἳ δή μοι ἀδελφειοὶ γεγάασιν,
                <lb />κηδεμόνες τε φίλοι καὶ ὁμήλικες. ὧς δὲ καὶ αὐτὴ
                <lb />φημὶ κασιγνήτη τε σέθεν κούρη τε πέλεσθαι,
                <lb />ἶσον ἐπεὶ κείνοις με τεῷ ἐπαείραο μαζῷ
                <lb rend="displayNum" n="735" />νηπυτίην, ὡς αἰὲν ἐγώ ποτε μητρὸς ἄκουον.
                <lb />ἀλλ᾽ ἴθι, κεῦθε δ᾽ ἐμὴν σιγῇ χάριν, ὄφρα τοκῆας
                <lb />λήσομαι ἐντύνουσα ὑπόσχεσιν: ἦρι δὲ νηὸν
                <lb rend="displayNum" n="738" />οἴσομαι εἰς Ἑκάτης θελκτήρια φάρμακα ταύρων.</q>
                <lb n="740" rend="displayNumAndIndent" />ὧς ἥγ᾽ ἐκ θαλάμοιο πάλιν κίε, παισί τ᾽ ἀρωγὴν
                <lb />αὐτοκασιγνήτης διεπέφραδε. τὴν δέ μιν αὖτις
                <lb />αἰδώς τε στυγερόν τε δέος λάβε μουνωθεῖσαν,
                <lb />τοῖα παρὲξ οὗ πατρὸς ἐπ᾽ ἀνέρι μητιάασθαι.
                <lb rend="displayNumAndIndent" />νὺξ μὲν ἔπειτ᾽ ἐπὶ γαῖαν ἄγεν κνέφας: οἱ δ᾽ ἐνὶ
                    πόντῳ
                <lb rend="displayNum" n="745" />ναῦται εἰς Ἑλίκην τε καὶ ἀστέρας Ὠρίωνος
                <lb />ἔδρακον ἐκ νηῶν: ὕπνοιο δὲ καί τις ὁδίτης
                <lb />ἤδη καὶ πυλαωρὸς ἐέλδετο: καί τινα παίδων
                <lb />μητέρα τεθνεώτων ἀδινὸν περὶ κῶμ᾽ ἐκάλυπτεν:
                <lb />οὐδὲ κυνῶν ὑλακὴ ἔτ᾽ ἀνὰ πτόλιν, οὐ θρόος ἦεν
                <lb rend="displayNum" n="750" />ἠχήεις: σιγὴ δὲ μελαινομένην ἔχεν ὄρφνην.
                <lb />ἀλλὰ μάλ᾽ οὐ Μήδειαν ἐπὶ γλυκερὸς λάβεν ὕπνος.
                <lb />πολλὰ γὰρ Αἰσονίδαο πόθῳ μελεδήματ᾽ ἔγειρεν
                <lb />δειδυῖαν ταύρων κρατερὸν μένος, οἷσιν ἔμελλεν
                <lb />φθίσθαι ἀεικελίῃ μοίρῃ κατὰ νειὸν Ἄρηος.
                <lb rend="displayNum" n="755" />πυκνὰ δέ οἱ κραδίη στηθέων ἔντοσθεν ἔθυιεν,
                <lb />ἠελίου ὥς τίς τε δόμοις ἐνιπάλλεται αἴγλη
                <lb />ὕδατος ἐξανιοῦσα, τὸ δὴ νέον ἠὲ λέβητι
                <lb />ἠέ που ἐν γαυλῷ κέχυται: ἡ δ᾽ ἔνθα καὶ ἔνθα
                <lb />ὠκείῃ στροφάλιγγι τινάσσεται ἀίσσουσα:
                <lb rend="displayNum" n="760" />ὧς δὲ καὶ ἐν στήθεσσι κέαρ ἐλελίζετο κούρης.
                <lb />δάκρυ δ᾽ ἀπ᾽ ὀφθαλμῶν ἐλέῳ ῥέεν: ἔνδοθι δ᾽ αἰεὶ
                <lb />τεῖρ᾽ ὀδύνη σμύχουσα διὰ χροός, ἀμφί τ᾽ ἀραιὰς
                <lb />ἶνας καὶ κεφαλῆς ὑπὸ νείατον ἰνίον ἄχρις,
                <lb />ἔνθ᾽ ἀλεγεινότατον δύνει ἄχος, ὁππότ᾽ ἀνίας
                <lb rend="displayNum" n="765" />ἀκάματοι πραπίδεσσιν ἐνισκίμψωσιν Ἔρωτες.
                <lb />φῆ δέ οἱ ἄλλοτε μὲν θελκτήρια φάρμακα ταύρων
                <lb />δωσέμεν, ἄλλοτε δ᾽ οὔτι: καταφθίσθαι δὲ καὶ αὐτή:
                <lb />αὐτίκα δ᾽ οὔτ᾽ αὐτὴ θανέειν, οὐ φάρμακα δώσειν,
                <lb />ἀλλ᾽ αὔτως εὔκηλος ἑὴν ὀτλησέμεν ἄτην.
                <lb rend="displayNum" n="770" />ἑζομένη δἤπειτα δοάσσατο, φώνησέν τε:
                <lb rend="displayNumAndIndent" /><q direct="unspecified">δειλὴ ἐγώ, νῦν ἔνθα κακῶν ἢ ἔνθα γένωμαι;
                <lb />πάντῃ μοι φρένες εἰσὶν ἀμήχανοι: οὐδέ τις ἀλκὴ
                <lb />πήματος: ἀλλ᾽ αὔτως φλέγει ἔμπεδον. ὡς ὄφελόν γε
                <lb />Ἀρτέμιδος κραιπνοῖσι πάρος βελέεσσι δαμῆναι,
                <lb rend="displayNum" n="775" />πρὶν τόνγ᾽ εἰσιδέειν, πρὶν Ἀχαιίδα γαῖαν ἱκέσθαι
                <lb />Χαλκιόπης υἷας. τοὺς μὲν θεὸς ἤ τις Ἐρινὺς
                <lb />ἄμμι πολυκλαὕτους δεῦρ᾽ ἤγαγε κεῖθεν ἀνίας.
                <lb />φθίσθω ἀεθλεύων, εἴ οἱ κατὰ νειὸν ὀλέσθαι
                <lb />μοῖρα πέλει. πῶς γάρ κεν ἐμοὺς λελάθοιμι τοκῆας
                <lb rend="displayNum" n="780" />φάρμακα μησαμένη; ποῖον δ᾽ ἐπὶ μῦθον ἐνίψω;
                <lb />τίς δὲ δόλος, τίς μῆτις ἐπίκλοπος ἔσσετ᾽ ἀρωγῆς;
                <lb />ἦ μιν ἄνευθ᾽ ἑτάρων προσπτύξομαι οἶον ἰδοῦσα;
                <lb />δύσμορος: οὐ μὲν ἔολπα καταφθιμένοιό περ ἔμπης
                <lb />λωφήσειν ἀχέων: τότε δ᾽ ἂν κακὸν ἄμμι πέλοιτο,
                <lb rend="displayNum" n="785" />κεῖνος ὅτε ζωῆς ἀπαμείρεται. ἐρρέτω αἰδώς,
                <lb />ἐρρέτω ἀγλαΐη: ὁ δ᾽ ἐμῇ ἰότητι σαωθεὶς
                <lb />ἀσκηθής, ἵνα οἱ θυμῷ φίλον, ἔνθα νέοιτο.
                <lb />αὐτὰρ ἐγὼν αὐτῆμαρ, ὅτ᾽ ἐξανύσειεν ἄεθλον,
                <lb />τεθναίην, ἢ λαιμὸν ἀναρτήσασα μελάθρῳ,
                <lb rend="displayNum" n="790" />ἢ καὶ πασσαμένη ῥαιστήρια φάρμακα θυμοῦ.
                <lb />ἀλλὰ καὶ ὧς φθιμένῃ μοι ἐπιλλίξουσιν ὀπίσσω
                <lb />κερτομίας: τηλοῦ δὲ πόλις περὶ πᾶσα βοήσει
                <lb />πότμον ἐμόν: καί κέν με διὰ στόματος φορέουσαι
                <lb />Κολχίδες ἄλλυδις ἄλλαι ἀεικέα μωμήσονται:
                <lb rend="displayNum" n="795" />ἥτις κηδομένη τόσον ἀνέρος ἀλλοδαποῖο
                <lb />κάτθανεν, ἥτις δῶμα καὶ οὓς ᾔσχυνε τοκῆας,
                <lb />μαργοσύνῃ εἴξασα. τί δ᾽ οὐκ ἐμὸν ἔσσεται αἶσχος;
                <lb />ᾤ μοι ἐμῆς ἄτης. ἦ τ᾽ ἂν πολὺ κέρδιον εἴη
                <lb />τῇδ᾽ αὐτῇ ἐν νυκτὶ λιπεῖν βίον ἐν θαλάμοισιν
                <lb rend="displayNum" n="800" />πότμῳ ἀνωίστῳ, κάκ᾽ ἐλέγχεα πάντα φυγοῦσαν,
                <lb />πρὶν τάδε λωβήεντα καὶ οὐκ ὀνομαστὰ τελέσσαι.</q>
<milestone n="801" unit="card" />
                <lb rend="displayNumAndIndent" />ἦ, καὶ φωριαμὸν μετεκίαθεν, ᾗ ἔνι πολλὰ
                <lb />φάρμακά οἱ, τὰ μὲν ἐσθλά, τὰ δὲ ῥαιστήρι᾽, ἔκειτο.
                <lb />ἐνθεμένη δ᾽ ἐπὶ γούνατ᾽ ὀδύρετο. δεῦε δὲ κόλπους
                <lb rend="displayNum" n="805" />ἄλληκτον δακρύοισι, τὰ δ᾽ ἔρρεεν ἀσταγὲς αὔτως,
                <lb />αἴν᾽ ὀλοφυρομένης τὸν ἑὸν μόρον. ἵετο δ᾽ ἥγε
                <lb />φάρμακα λέξασθαι θυμοφθόρα, τόφρα πάσαιτο.
                <lb />ἤδη καὶ δεσμοὺς ἀνελύετο φωριαμοῖο,
                <lb />ἐξελέειν μεμαυῖα, δυσάμμορος. ἀλλά οἱ ἄφνω
                <lb rend="displayNum" n="810" />δεῖμ᾽ ὀλοὸν στυγεροῖο κατὰ φρένας ἦλθ᾽ Ἀίδαο.
                <lb />ἔσχετο δ᾽ ἀμφασίῃ δηρὸν χρόνον, ἀμφὶ δὲ πᾶσαι
                <lb />θυμηδεῖς βιότοιο μεληδόνες ἰνδάλλοντο.
                <lb />μνήσατο μὲν τερπνῶν, ὅσ᾽ ἐνὶ ζωοῖσι πέλονται,
                <lb />μνήσαθ᾽ ὁμηλικίης περιγηθέος, οἷά τε κούρη:
                <lb rend="displayNum" n="815" />καί τέ οἱ ἠέλιος γλυκίων γένετ᾽ εἰσοράασθαι,
                <lb />ἢ πάρος, εἰ ἐτεόν γε νόῳ ἐπεμαίεθ᾽ ἕκαστα.
                <lb />καὶ τὴν μέν ῥα πάλιν σφετέρων ἀποκάτθετο γούνων,
                <lb />Ἥρης ἐννεσίῃσι μετάτροπος, οὐδ᾽ ἔτι βουλὰς
                <lb />ἄλλῃ δοιάζεσκεν: ἐέλδετο δ᾽ αἶψα φανῆναι
                <lb rend="displayNum" n="820" />ἠῶ τελλομένην, ἵνα οἱ θελκτήρια δοίη
                <lb />φάρμακα συνθεσίῃσι, καὶ ἀντήσειεν ἐς ὠπήν.
                <lb />πυκνὰ δ᾽ ἀνὰ κληῖδας ἑῶυ λύεσκε θυράων,
                <lb />αἴγλην σκεπτομένη: τῇ δ᾽ ἀσπάσιον βάλε φέγγος
                <lb />Ἠριγενής, κίνυντο δ᾽ ἀνὰ πτολίεθρον ἕκαστοι.
                <lb n="825" rend="displayNumAndIndent" />ἔνθα κασιγνήτους μὲν ἔτ᾽ αὐτόθι μεῖναι ἀνώγει
                <lb />Ἄργος, ἵνα φράζοιντο νόον καὶ μήδεα κούρης:
                <lb />αὐτὸς δ᾽ αὖτ᾽ ἐπὶ νῆα κίεν προπάροιθε λιασθείς.
                <lb rend="displayNumAndIndent" />ἡ δ᾽ ἐπεὶ οὖν τὰ πρῶτα φαεινομένην ἴδεν ἠῶ
                <lb />παρθενική, ξανθὰς μὲν ἀνήψατο χερσὶν ἐθείρας,
                <lb rend="displayNum" n="830" />αἵ οἱ ἀτημελίῃ καταειμέναι ἠερέθοντο,
                <lb />αὐσταλέας δ᾽ ἔψησε παρηίδας: αὐτὰρ ἀλοιφῇ
                <lb />νεκταρέῃ φαιδρύνετ᾽ ἐπὶ χρόα: δῦνε δὲ πέπλον
                <lb />καλόν, ἐυγνάμπτοισιν ἀρηρέμενον περόνῃσιν:
                <lb />ἀμβροσίῳ δ᾽ ἐφύπερθε καρήατι βάλλε καλύπτρην
                <lb rend="displayNum" n="835" />ἀργυφέην. αὐτοῦ δὲ δόμοις ἔνι δινεύουσα
                <lb />στεῖβε πέδον λήθῃ ἀχέων, τά οἱ ἐν ποσὶν ἦεν
                <lb />θεσπέσι᾽, ἄλλα τ᾽ ἔμελλεν ἀεξήσεσθαι ὀπίσσω.
                <lb />κέκλετο δ᾽ ἀμφιπόλοις, αἵ οἱ δυοκαίδεκα πᾶσαι
                <lb />ἐν προδόμῳ θαλάμοιο θυώδεος ηὐλίζοντο
                <lb rend="displayNum" n="840" />ἥλικες, οὔπω λέκτρα σὺν ἀνδράσι πορσύνουσαι,
                <lb />ἐσσυμένως οὐρῆας ὑποζεύξασθαι ἀπήνῃ,
                <lb />οἵ κέ μιν εἰς Ἑκάτης περικαλλέα νηὸν ἄγοιεν.
                <lb />ἔνθ᾽ αὖτ᾽ ἀμφίπολοι μὲν ἐφοπλίζεσκον ἀπήνην:
                <lb />ἡ δὲ τέως γλαφυρῆς ἐξείλετο φωριαμοῖο
                <lb rend="displayNum" n="845" />φάρμακον, ὅ ῥά τέ φασι Προμήθειον καλέεσθαι.
                <lb />τῷ εἴ κ᾽ ἐννυχίοισιν ἀρεσσάμενος θυέεσσιν
                <lb />κούρην μουνογένειαν ἑὸν δέμας ἰκμαίνοιτο,
                <lb />ἦ τ᾽ ἂν ὅγ᾽ οὔτε ῥηκτὸς ἔοι χαλκοῖο τυπῇσιν,
                <lb />οὔτε κεν αἰθομένῳ πυρὶ εἰκάθοι: ἀλλὰ καὶ ἀλκῇ
                <lb rend="displayNum" n="850" />λωίτερος κεῖν᾽ ἦμαρ ὁμῶς κάρτει τε πέλοιτο.
                <lb />πρωτοφυὲς τόγ᾽ ἀνέσχε καταστάξαντος ἔραζε
                <lb />αἰετοῦ ὠμηστέω κνημοῖς ἔνι Καυκασίοισιν
                <lb />αἱματόεντ᾽ ἰχῶρα Προμηθῆος μογεροῖο.
                <lb />τοῦ δ᾽ ἤτοι ἄνθος μὲν ὅσον πήχυιον ὕπερθεν
                <lb rend="displayNum" n="855" />χροιῇ Κωρυκίῳ ἴκελον κρόκῳ ἐξεφαάνθη,
                <lb />καυλοῖσιν διδύμοισιν ἐπήορον: ἡ δ᾽ ἐνὶ γαίῃ
                <lb />σαρκὶ νεοτμήτῳ ἐναλιγκίη ἔπλετο ῥίζα.
                <lb />τῆς οἵην τ᾽ ἐν ὄρεσσι κελαινὴν ἰκμάδα φηγοῦ
                <lb />Κασπίῃ ἐν κόχλῳ ἀμήσατο φαρμάσσεσθαι,
                <lb rend="displayNum" n="860" />ἑπτὰ μὲν ἀενάοισι λοεσσαμένη ὑδάτεσσιν,
                <lb />ἑπτάκι δὲ Βριμὼ κουροτρόφον ἀγκαλέσασα,
                <lb />Βριμὼ νυκτιπόλον, χθονίην, ἐνέροισιν ἄνασσαν,
                <lb />λυγαίῃ ἐνὶ νυκτί, σὺν ὀρφναίοις φαρέεσσιν.
                <lb />μυκηθμῷ δ᾽ ὑπένερθεν ἐρεμνὴ σείετο γαῖα,
                <lb rend="displayNum" n="865" />ῥίζης τεμνομένης Τιτηνίδος: ἔστενε δ᾽ αὐτὸς
                <lb />Ἰαπετοῖο πάις ὀδύνῃ πέρι θυμὸν ἀλύων.
                <lb />τό ῥ᾽ ἥγ᾽ ἐξανελοῦσα θυώδεϊ κάτθετο μίτρῃ,
                <lb />ἥ τέ οἱ ἀμβροσίοισι περὶ στήθεσσιν ἔερτο.
                <lb />ἐκ δὲ θύραζε κιοῦσα θοῆς ἐπεβήσατ᾽ ἀπήνης:
                <lb rend="displayNum" n="870" />σὺν δέ οἱ ἀμφίπολοι δοιαὶ ἑκάτερθεν ἔβησαν.
                <lb />αὐτὴ δ᾽ ἡνί᾽ ἔδεκτο καὶ εὐποίητον ἱμάσθλην
                <lb />δεξιτερῇ, ἔλαεν δὲ δι᾽ ἄστεος: αἱ δὲ δὴ ἄλλαι
                <lb />ἀμφίπολοι, πείρινθος ἐφαπτόμεναι μετόπισθεν,
                <lb />τρώχων εὐρεῖαν κατ᾽ ἀμαξιτόν: ἂν δὲ χιτῶνας
                <lb rend="displayNum" n="875" />λεπταλέους λευκῆς ἐπιγουνίδος ἄχρις ἄειρον.
                <lb />οἵη δὲ λιαροῖσιν ἐφ᾽ ὕδασι Παρθενίοιο,
                <lb />ἠὲ καὶ Ἀμνισοῖο λοεσσαμένη ποταμοῖο
                <lb />χρυσείοις Λητωὶς ἐφ᾽ ἅρμασιν ἑστηυῖα
                <lb />ὠκείαις κεμάδεσσι διεξελάσῃσι κολώνας,
                <lb rend="displayNum" n="880" />τηλόθεν ἀντιόωσα πολυκνίσου ἑκατόμβης:
                <lb />τῇ δ᾽ ἅμα νύμφαι ἕπονται ἀμορβάδες, αἱ μὲν ἐπ᾽ αὐτῆς
                <lb />ἀγρόμεναι πηγῆς Ἀμνισίδος, ἂν δὲ δὴ ἄλλαι
                <lb />ἄλσεα καὶ σκοπιὰς πολυπίδακας: ἀμφὶ δὲ θῆρες
                <lb />κνυζηθμῷ σαίνουσιν ὑποτρομέοντες ἰοῦσαν:
                <lb rend="displayNum" n="885" />ὧς αἵγ᾽ ἐσσεύοντο δι᾽ ἄστεος: ἀμφὶ δὲ λαοὶ
                <lb />εἶκον, ἀλευάμενοι βασιληίδος ὄμματα κούρης.
                <lb />αὐτὰρ ἐπεὶ πόλιος μὲν ἐυδμήτους λίπ᾽ ἀγυιάς,
                <lb />νηὸν δ᾽ εἰσαφίκανε διὲκ πεδίων ἐλάουσα,
                <lb />δὴ τότ᾽ ἐυτροχάλοιο κατ᾽ αὐτόθι βήσατ᾽ ἀπήνης
                <lb rend="displayNum" n="890" />ἱεμένη, καὶ τοῖα μετὰ δμωῇσιν ἔειπεν:
<milestone n="890" unit="card" />
                <lb rend="displayNumAndIndent" /><q direct="unspecified">ὦ φίλαι, ἦ μέγα δή τι παρήλιτον, οὐδ᾽ ἐνόησα
                <lb />μὴ ἴμεν ἀλλοδαποῖσι μετ᾽ ἀνδράσιν, οἵ τ᾽ ἐπὶ γαῖαν
                <lb />ἡμετέρην στρωφῶσιν. ἀμηχανίῃ βεβόληται
                <lb />πᾶσα πόλις: τὸ καὶ οὔτις ἀνήλυθε δεῦρο γυναικῶν
                <lb rend="displayNum" n="895" />τάων, αἳ τὸ πάροιθεν ἐπημάτιαι ἀγέρονται.
                <lb />ἀλλ᾽ ἐπεὶ οὖν ἱκόμεσθα, καὶ οὔ νύ τις ἄλλος ἔπεισιν,
                <lb />εἰ δ᾽ ἄγε μολπῇ θυμὸν ἀφειδείως κορέσωμεν
                <lb />μειλιχίῃ, τὰ δὲ καλὰ τερείνης ἄνθεα ποίης
                <lb />λεξάμεναι τότ᾽ ἔπειτ᾽ αὐτὴν ἀπονισσόμεθ᾽ ὥρην.
                <lb rend="displayNum" n="900" />καὶ δέ κε σὺν πολέεσσιν ὀνείασιν οἴκαδ᾽ ἵκοισθε
                <lb />ἤματι τῷ, εἴ μοι συναρέσσετε τήνδε μενοινήν.
                <lb />Ἄργος γάρ μ᾽ ἐπέεσσι παρατρέπει, ὧς δὲ καὶ αὐτὴ
                <lb />Χαλκιόπη: τὰ δὲ σῖγα νόῳ ἔχετ᾽ εἰσαΐουσαι
                <lb />ἐξ ἐμέθεν, μὴ πατρὸς ἐς οὔατα μῦθος ἵκηται.
                <lb rend="displayNum" n="905" />τὸν ξεῖνόν με κέλονται, ὅτις περὶ βουσὶν ὑπέστη,
                <lb />δῶρ᾽ ἀποδεξαμένην ὀλοῶν ῥύσασθαι ἀέθλων.
                <lb />αὐτὰρ ἐγὼ τὸν μῦθον ἐπῄνεον, ἠδὲ καὶ αὐτὸν
                <lb />κέκλομαι εἰς ὠπὴν ἑτάρων ἄπο μοῦνον ἱκέσθαι,
                <lb />ὄφρα τὰ μὲν δασόμεσθα μετὰ σφίσιν, εἴ κεν ὀπάσσῃ
                <lb rend="displayNum" n="910" />δῶρα φέρων, τῷ δ᾽ αὖτε κακώτερον ἄλλο πόρωμεν
                <lb />φάρμακον. ἀλλ᾽ ἀπονόσφι πέλεσθέ μοι, εὖτ᾽ ἂν ἵκηται.</q>
                <lb rend="displayNumAndIndent" />ὧς ηὔδα: πάσῃσι δ᾽ ἐπίκλοπος ἥνδανε μῆτις.
                <lb />αὐτίκα δ᾽ Αἰσονίδην ἑτάρων ἄπο μοῦνον ἐρύσσας
                <lb />Ἄργος, ὅτ᾽ ἤδη τήνδε κασιγνήτων ἐσάκουσεν
                <lb rend="displayNum" n="915" />ἠερίην Ἑκάτης ἱερὸν μετὰ νηὸν ἰοῦσαν,
                <lb />ἦγε διὲκ πεδίου: ἅμα δέ σφισιν εἵπετο Μόψος
                <lb />Ἀμπυκίδης, ἐσθλὸς μὲν ἐπιπροφανέντας ἐνισπεῖν
                <lb />οἰωνούς, ἐσθλὸς δὲ σὺν εὖ φράσσασθαι ἰοῦσιν.
                <lb rend="displayNumAndIndent" />ἔνθ᾽ οὔπω τις τοῖος ἐπὶ προτέρων γένετ᾽ ἀνδρῶν,
                <lb rend="displayNum" n="920" />οὔθ᾽ ὅσοι ἐξ αὐτοῖο Διὸς γένος, οὔθ᾽ ὅσοι ἄλλων
                <lb />ἀθανάτων ἥρωες ἀφ᾽ αἵματος ἐβλάστησαν,
                <lb />οἷον Ἰήσονα θῆκε Διὸς δάμαρ ἤματι κείνῳ
                <lb />ἠμὲν ἐσάντα ἰδεῖν, ἠδὲ προτιμυθήσασθαι.
                <lb />τὸν καὶ παπταίνοντες ἐθάμβεον αὐτοὶ ἑταῖροι
                <lb rend="displayNum" n="925" />λαμπόμενον χαρίτεσσιν: ἐγήθησεν δὲ κελεύθῳ
                <lb />Ἀμπυκίδης, ἤδη που ὀισσάμενος τὰ ἕκαστα.
                <lb rend="displayNumAndIndent" />ἔστι δέ τις πεδίοιο κατὰ στίβον ἐγγύθι νηοῦ
                <lb />αἴγειρος φύλλοισιν ἀπειρεσίοις κομόωσα,
                <lb />τῇ θαμὰ δὴ λακέρυζαι ἐπηυλίζοντο κορῶναι.
                <lb rend="displayNum" n="930" />τάων τις μεσσηγὺς ἀνὰ πτερὰ κινήσασα
                <lb />ὑψοῦ ἐπ᾽ ἀκρεμόνων Ἥρης ἠνίπαπε βουλάς:
                <lb rend="displayNumAndIndent" /><q direct="unspecified">Ἀκλειὴς ὅδε μάντις, ὃς οὐδ᾽ ὅσα παῖδες ἴσασιν
                <lb />οἶδε νόῳ φράσσασθαι, ὁθούνεκεν οὔτε τι λαρὸν
                <lb />οὔτ᾽ ἐρατὸν κούρη κεν ἔπος προτιμυθήσαιτο
                <lb rend="displayNum" n="935" />ἠιθέῳ, εὖτ᾽ ἄν σφιν ἐπήλυδες ἄλλοι ἕπωνται.
                <lb />ἔρροις, ὦ κακόμαντι, κακοφραδές: οὔτε σε Κύπρις,
                <lb />οὔτ᾽ ἀγανοὶ φιλέοντες ἐπιπνείουσιν Ἔρωτες.</q>
                <lb rend="displayNumAndIndent" />Ἴσκεν ἀτεμβομένη: μείδησε δὲ Μόψος ἀκούσας
                <lb />ὀμφὴν οἰωνοῖο θεήλατον, ὧδέ τ᾽ ἔειπεν:
                <lb rend="displayNum" n="940" /><q direct="unspecified">τύνη μὲν νηόνδε θεᾶς ἴθι, τῷ ἔνι κούρην
                <lb />δήεις, Αἰσονίδη: μάλα δ᾽ ἠπίῃ ἀντιβολήσεις
                <lb />Κύπριδος ἐννεσίῃς, ἥ τοι συνέριθος ἀέθλων
                <lb />ἔσσεται, ὡς δὴ καὶ πρὶν Ἀγηνορίδης φάτο Φινεύς.
                <lb />νῶι δ᾽, ἐγὼν Ἄργος τε, δεδεγμένοι, εὖτ᾽ ἂν ἵκηαι,
                <lb rend="displayNum" n="945" />τῷδ᾽ αὐτῷ ἐνὶ χώρῳ ἀπεσσόμεθ᾽: οἰόθι δ᾽ αὐτὸς
                <lb />λίσσεό μιν πυκινοῖσι παρατροπέων ἐπέεσσιν.</q>
<milestone n="946" unit="card" />
                <lb rend="displayNumAndIndent" />ἦ ῥα περιφραδέως, ἐπὶ δὲ σχεδὸν ᾔνεον ἄμφω.
                <lb />οὐδ᾽ ἄρα Μηδείης θυμὸς τράπετ᾽ ἄλλα νοῆσαι,
                <lb />μελπομένης περ ὅμως: πᾶσαι δέ οἱ, ἥντιν᾽ ἀθύροι
                <lb rend="displayNum" n="950" />μολπήν, οὐκ ἐπὶ δηρὸν ἐφήνδανεν ἑψιάασθαι.
                <lb />ἀλλὰ μεταλλήγεσκεν ἀμήχανος, οὐδέ ποτ᾽ ὄσσε
                <lb />ἀμφιπόλων μεθ᾽ ὅμιλον ἔχ᾽ ἀτρέμας: ἐς δὲ κελεύθους
                <lb />τηλόσε παπταίνεσκε, παρακλίνουσα παρειάς.
                <lb />ἦ θαμὰ δὴ στηθέων ἐάγη κέαρ, ὁππότε δοῦπον
                <lb rend="displayNum" n="955" />ἢ ποδὸς ἢ ἀνέμοιο παραθρέξαντα δοάσσαι.
                <lb />αὐτὰρ ὅγ᾽ οὐ μετὰ δηρὸν ἐελδομένῃ ἐφαάνθη
                <lb />ὑψόσ᾽ ἀναθρώσκων ἅ τε Σείριος Ὠκεανοῖο,
                <lb />ὃς δή τοι καλὸς μὲν ἀρίζηλός τ᾽ ἐσιδέσθαι
                <lb />ἀντέλλει, μήλοισι δ᾽ ἐν ἄσπετον ἧκεν ὀιζύν:
                <lb rend="displayNum" n="960" />ὧς ἄρα τῇ καλὸς μὲν ἐπήλυθεν εἰσοράασθαι
                <lb />Αἰσονίδης, κάματον δὲ δυσίμερον ὦρσε φαανθείς.
                <lb />ἐκ δ᾽ ἄρα οἱ κραδίη στηθέων πέσεν, ὄμματα δ᾽ αὔτως
                <lb />ἤχλυσαν: θερμὸν δὲ παρηίδας εἷλεν ἔρευθος.
                <lb />γούνατα δ᾽ οὔτ᾽ ὀπίσω οὔτε προπάροιθεν ἀεῖραι
                <lb rend="displayNum" n="965" />ἔσθενεν, ἀλλ᾽ ὑπένερθε πάγη πόδας. αἱ δ᾽ ἄρα τείως
                <lb />ἀμφίπολοι μάλα πᾶσαι ἀπὸ σφείων ἐλίασθεν.
                <lb />τὼ δ᾽ ἄνεῳ καὶ ἄναυδοι ἐφέστασαν ἀλλήλοισιν,
                <lb />ἢ δρυσίν, ἢ μακρῇσιν ἐειδόμενοι ἐλάτῃσιν,
                <lb />αἵ τε παρᾶσσον ἕκηλοι ἐν οὔρεσιν ἐρρίζωνται,
                <lb rend="displayNum" n="970" />νηνεμίῃ: μετὰ δ᾽ αὖτις ὑπὸ ῥιπῆς ἀνέμοιο
                <lb />κινύμεναι ὁμάδησαν ἀπείριτον: ὧς ἄρα τώγε
                <lb />μέλλον ἅλις φθέγξασθαι ὑπὸ πνοιῇσιν Ἔρωτος.
                <lb />γνῶ δέ μιν Αἰσονίδης ἄτῃ ἐνιπεπτηυῖαν
                <lb />θευμορίῃ, καὶ τοῖον ὑποσσαίνων φάτο μῦθον:
                <lb n="975" rend="displayNumAndIndent" /><q direct="unspecified">τίπτε με, παρθενική, τόσον ἅζεαι, οἶον ἐόντα;
                <lb />οὔ τοι ἐγών, οἷοί τε δυσαυχέες ἄλλοι ἔασιν
                <lb />ἀνέρες, οὐδ᾽ ὅτε περ πάτρῃ ἔνι ναιετάασκον,
                <lb />ἦα πάρος. τῶ μή με λίην ὑπεραίδεο, κούρη,
                <lb />ἤ τι παρεξερέεσθαι, ὅ τοι φίλον, ἠέ τι φάσθαι.
                <lb rend="displayNum" n="980" />ἀλλ᾽ ἐπεὶ ἀλλήλοισιν ἱκάνομεν εὐμενέοντες,
                <lb />χώρῳ ἐν ἠγαθέῳ, ἵνα τ᾽ οὐ θέμις ἔστ᾽ ἀλιτέσθαι,
                <lb />ἀμφαδίην ἀγόρευε καὶ εἴρεο: μηδέ με τερπνοῖς
                <lb />φηλώσῃς ἐπέεσσιν, ἐπεὶ τὸ πρῶτον ὑπέστης
                <lb />αὐτοκασιγνήτῃ μενοεικέα φάρμακα δώσειν.
                <lb rend="displayNum" n="985" />πρός σ᾽ αὐτῆς Ἑκάτης μειλίσσομαι ἠδὲ τοκήων
                <lb />καὶ Διός, ὃς ξείνοις ἱκέτῃσί τε χεῖρ᾽ ὑπερίσχει:
                <lb />ἀμφότερον δ᾽, ἱκέτης ξεῖνός τέ τοι ἐνθάδ᾽ ἱκάνω,
                <lb />χρειοῖ ἀναγκαίῃ γουνούμενος. οὐ γὰρ ἄνευθεν
                <lb />ὑμείων στονόεντος ὑπέρτερος ἔσσομ᾽ ἀέθλου.
                <lb rend="displayNum" n="990" />σοὶ δ᾽ ἂν ἐγὼ τίσαιμι χάριν μετόπισθεν ἀρωγῆς,
                <lb />ἣ θέμις, ὡς ἐπέοικε διάνδιχα ναιετάοντας,
                <lb />οὔνομα καὶ καλὸν τεύχων κλέος: ὧς δὲ καὶ ὧλλοι
                <lb />ἥρωες κλῄσουσιν ἐς Ἑλλάδα νοστήσαντες
                <lb />ἡρώων τ᾽ ἄλοχοι καὶ μητέρες, αἵ νύ που ἤδη
                <lb rend="displayNum" n="995" />ἡμέας ἠιόνεσσιν ἐφεζόμεναι γοάουσιν:
                <lb />τάων ἀργαλέας κεν ἀποσκεδάσειας ἀνίας.
                <lb />δή ποτε καὶ Θησῆα κακῶν ὑπελύσατ᾽ ἀέθλων
                <lb />παρθενικὴ Μινωὶς ἐυφρονέουσ᾽ Ἀριάδνη,
                <lb />ἥν ῥά τε Πασιφάη κούρη τέκεν Ἠελίοιο.
                <lb rend="displayNum" n="1000" />ἀλλ᾽ ἡ μὲν καὶ νηός, ἐπεὶ χόλον εὔνασε Μίνως,
                <lb />σὺν τῷ ἐφεζομένη πάτρην λίπε: τὴν δὲ καὶ αὐτοὶ
                <lb />ἀθάνατοι φίλαντο, μέσῳ δέ οἱ αἰθέρι τέκμαρ
                <lb />ἀστερόεις στέφανος, τόν τε κλείουσ᾽ Ἀριάδνης,
                <lb />πάννυχος οὐρανίοισιν ἑλίσσεται εἰδώλοισιν.
                <lb rend="displayNum" n="1005" />ὧς καὶ σοὶ θεόθεν χάρις ἔσσεται, εἴ κε σαώσῃς
                <lb />τόσσον ἀριστήων ἀνδρῶν στόλον. ἦ γὰρ ἔοικας
                <lb />ἐκ μορφῆς ἀγανῇσιν ἐπητείῃσι κεκάσθαι.</q>
<milestone n="1007" unit="card" />
                <lb rend="displayNumAndIndent" />ὧς φάτο κυδαίνων: ἡ δ᾽ ἐγκλιδὸν ὄσσε βαλοῦσα
                <lb />νεκτάρεον μείδησ᾽ ἐχύθη δέ οἱ ἔνδοθι θυμὸς
                <lb rend="displayNum" n="1010" />αἴνῳ ἀειρομένης, καὶ ἀνέδρακεν ὄμμασιν ἄντην:
                <lb />οὐδ᾽ ἔχεν ὅττι πάροιθεν ἔπος προτιμυθήσαιτο,
                <lb />ἀλλ᾽ ἄμυδις μενέαινεν ἀολλέα πάντ᾽ ἀγορεῦσαι.
                <lb />προπρὸ δ᾽ ἀφειδήσασα θυώδεος ἔξελε μίτρης
                <lb />φάρμακον: αὐτὰρ ὅγ᾽ αἶψα χεροῖν ὑπέδεκτο γεγηθώς.
                <lb rend="displayNum" n="1015" />καί νύ κέ οἱ καὶ πᾶσαν ἀπὸ στηθέων ἀρύσασα
                <lb />ψυχὴν ἐγγυάλιξεν ἀγαιομένη χατέοντι:
                <lb />τοῖος ἀπὸ ξανθοῖο καρήατος Αἰσονίδαο
                <lb />στράπτεν Ἔρως ἡδεῖαν ἀπὸ φλόγα: τῆς δ᾽ ἀμαρυγὰς
                <lb />ὀφθαλμῶν ἥρπαζεν: ἰαίνετο δὲ φρένας εἴσω
                <lb rend="displayNum" n="1020" />τηκομένη, οἷόν τε περὶ ῥοδέῃσιν ἐέρση
                <lb />τήκεται ἠῴοισιν ἰαινομένη φαέεσσιν.
                <lb />ἄμφω δ᾽ ἄλλοτε μέν τε κατ᾽ οὔδεος ὄμματ᾽ ἔρειδον
                <lb />αἰδόμενοι, ὁτὲ δ᾽ αὖτις ἐπὶ σφίσι βάλλον ὀπωπάς,
                <lb />ἱμερόεν φαιδρῇσιν ὑπ᾽ ὀφρύσι μειδιόωντες.
                <lb rend="displayNum" n="1025" />ὀψὲ δὲ δὴ τοίοισι μόλις προσπτύξατο κούρη:
                <lb rend="displayNumAndIndent" /><q direct="unspecified">φράζεο νῦν, ὥς κέν τοι ἐγὼ μητίσομ᾽ ἀρωγήν.
                <lb />εὖτ᾽ ἂν δὴ μετιόντι πατὴρ ἐμὸς ἐγγυαλίξῃ
                <lb />ἐξ ὄφιος γενύων ὀλοοὺς σπείρασθαι ὀδόντας,
                <lb />δὴ τότε μέσσην νύκτα διαμμοιρηδὰ φυλάξας,
                <lb rend="displayNum" n="1030" />ἀκαμάτοιο ῥοῇσι λοεσσάμενος ποταμοῖο,
                <lb />οἶος ἄνευθ᾽ ἄλλων ἐνὶ φάρεσι κυανέοισιν
                <lb />βόθρον ὀρύξασθαι περιηγέα: τῷ δ᾽ ἔνι θῆλυν
                <lb />ἀρνειὸν σφάζειν, καὶ ἀδαίετον ὠμοθετῆσαι,
                <lb />αὐτῷ πυρκαϊὴν εὖ νηήσας ἐπὶ βόθρῳ.
                <lb rend="displayNum" n="1035" />μουνογενῆ δ᾽ Ἑκάτην Περσηίδα μειλίσσοιο,
                <lb />λείβων ἐκ δέπαος σιμβλήια ἔργα μελισσέων.
                <lb />ἔνθα δ᾽ ἐπεί κε θεὰν μεμνημένος ἱλάσσηαι,
                <lb />ἂψ ἀπὸ πυρκαϊῆς ἀναχάζεο: μηδέ σε δοῦπος
                <lb />ἠὲ ποδῶν ὄρσῃσι μεταστρεφθῆναι ὀπίσσω,
                <lb rend="displayNum" n="1040" />ἠὲ κυνῶν ὑλακή, μή πως τὰ ἕκαστα κολούσας
                <lb />οὐδ᾽ αὐτὸς κατὰ κόσμον ἑοῖς ἑτάροισι πελάσσῃς.
                <lb />ἦρι δὲ μυδήνας τόδε φάρμακον, ἠύτ᾽ ἀλοιφῇ
                <lb />γυμνωθεὶς φαίδρυνε τεὸν δέμας: ἐν δέ οἱ ἀλκὴ
                <lb />ἔσσετ᾽ ἀπειρεσίη μέγα τε σθένος, οὐδέ κε φαίης
                <lb rend="displayNum" n="1045" />ἀνδράσιν, ἀλλὰ θεοῖσιν ἰσαζέμεν ἀθανάτοισιν.
                <lb />πρὸς δὲ καὶ αὐτῷ δουρὶ σάκος πεπαλαγμένον ἔστω
                <lb />καὶ ξίφος. ἔνθ᾽ οὐκ ἄν σε διατμήξειαν ἀκωκαὶ
                <lb />γηγενέων ἀνδρῶν, οὐδ᾽ ἄσχετος ἀίσσουσα
                <lb />φλὸξ ὀλοῶν ταύρων. τοῖός γε μὲν οὐκ ἐπὶ δηρὸν
                <lb rend="displayNum" n="1050" />ἔσσεαι, ἀλλ᾽ αὐτῆμαρ: ὅμως σύγε μή ποτ᾽ ἀέθλου
                <lb />χάζεο. καὶ δέ τοι ἄλλο παρὲξ ὑποθήσομ᾽ ὄνειαρ.
                <lb />αὐτίκ᾽ ἐπὴν κρατεροὺς ζεύξῃς βόας, ὦκα δὲ πᾶσαν
                <lb />χερσὶ καὶ ἠνορέῃ στυφελὴν διὰ νειὸν ἀρόσσῃς,
                <lb />οἱ δ᾽ ἤδη κατὰ ὦλκας ἀνασταχύωσι Γίγαντες
                <lb rend="displayNum" n="1055" />σπειρομένων ὄφιος δνοφερὴν ἐπὶ βῶλον ὀδόντων,
                <lb />αἴ κεν ὀρινομένους πολέας νειοῖο δοκεύσῃς,
                <lb />λάθρῃ λᾶαν ἄφες στιβαρώτερον: οἱ δ᾽ ἂν ἐπ᾽ αὐτῷ,
                <lb />καρχαλέοι κύνες ὥστε περὶ βρώμης, ὀλέκοιεν
                <lb />ἀλλήλους: καὶ δ᾽ αὐτὸς ἐπείγεο δηιοτῆτος
                <lb rend="displayNum" n="1060" />ἰθῦσαι. τὸ δὲ κῶας ἐς Ἑλλάδα τοῖό γ᾽ ἕκητι
                <lb />οἴσεαι ἐξ Αἴης τηλοῦ ποθί: νίσσεο δ᾽ ἔμπης,
                <lb />ᾗ φίλον, ἤ τοι ἕαδεν ἀφορμηθέντι νέεσθαι.</q>
<milestone n="1062" unit="card" />
                <lb rend="displayNumAndIndent" />ὧς ἄρ᾽ ἔφη, καὶ σῖγα ποδῶν πάρος ὄσσε βαλοῦσα
                <lb />θεσπέσιον λιαροῖσι παρηίδα δάκρυσι δεῦεν
                <lb rend="displayNum" n="1065" />μυρομένη, ὅ τ᾽ ἔμελλεν ἀπόπροθι πολλὸν ἑοῖο
                <lb />πόντον ἐπιπλάγξεσθαι: ἀνιηρῷ δέ μιν ἄντην
                <lb />ἐξαῦτις μύθῳ προσεφώνεεν, εἷλέ τε χειρὸς
                <lb />δεξιτερῆς: δὴ γάρ οἱ ἀπ᾽ ὀφθαλμοὺς λίπεν αἰδώς:
                <lb rend="displayNumAndIndent" /><q direct="unspecified">μνώεο δ᾽, ἢν ἄρα δή ποθ᾽ ὑπότροπος οἴκαδ᾽ ἵκηαι,
                <lb rend="displayNum" n="1070" />οὔνομα Μηδείης: ὧς δ᾽ αὖτ᾽ ἐγὼ ἀμφὶς ἐόντος
                <lb />μνήσομαι. εἰπὲ δέ μοι πρόφρων τόδε, πῇ τοι ἔασιν
                <lb />δώματα, πῇ νῦν ἔνθεν ὑπεὶρ ἅλα νηὶ περήσεις:
                <lb />ἤ νύ που ἀφνειοῦ σχεδὸν ἵξεαι Ὀρχομενοῖο,
                <lb />ἦε καὶ Αἰαίης νήσου πέλας; εἰπὲ δὲ κούρην,
                <lb rend="displayNum" n="1075" />ἥντινα τήνδ᾽ ὀνόμηνας ἀριγνώτην γεγαυῖαν
                <lb />Πασιφάης, ἣ πατρὸς ὁμόγνιός ἐστιν ἐμεῖο.</q>
                <lb rend="displayNumAndIndent" />ὧς φάτο: τὸν δὲ καὶ αὐτὸν ὑπήιε δάκρυσι κούρης
                <lb />οὖλος Ἔρως, τοῖον δὲ παραβλήδην ἔπος ηὔδα:
                <lb /><q direct="unspecified">καὶ λίην οὐ νύκτας ὀίομαι, οὐδέ ποτ᾽ ἦμαρ
                <lb rend="displayNum" n="1080" />σεῦ ἐπιλήσεσθαι, προφυγὼν μόρον, εἰ ἐτεόν γε
                <lb />φεύξομαι ἀσκηθὴς ἐς Ἀχαιίδα, μηδέ τιν᾽ ἄλλον
                <lb />Αἰήτης προβάλῃσι κακώτερον ἄμμιν ἄεθλον.
                <lb />εἰ δέ τοι ἡμετέρην ἐξίδμεναι εὔαδε πάτρην,
                <lb />ἐξερέω: μάλα γάρ με καὶ αὐτὸν θυμὸς ἀνώγει.
                <lb rend="displayNum" n="1085" />ἔστι τις αἰπεινοῖσι περίδρομος οὔρεσι γαῖα,
                <lb />πάμπαν ἐύρρηνός τε καὶ εὔβοτος, ἔνθα Προμηθεὺς
                <lb />Ἰαπετιονίδης ἀγαθὸν τέκε Δευκαλίωνα,
                <lb />ὃς πρῶτος ποίησε πόλεις καὶ ἐδείματο νηοὺς
                <lb />ἀθανάτοις, πρῶτος δὲ καὶ ἀνθρώπων βασίλευσεν.
                <lb rend="displayNum" n="1090" />Αἱμονίην δὴ τήνγε περικτίονες καλέουσιν.
                <lb />ἐν δ᾽ αὐτῇ Ἰαωλκός, ἐμὴ πόλις, ἐν δὲ καὶ ἄλλαι
                <lb />πολλαὶ ναιετάουσιν, ἵν᾽ οὐδέ περ οὔνομ᾽ ἀκοῦσαι
                <lb />Αἰαίης νήσου: Μινύην γε μὲν ὁρμηθέντα,
                <lb />Αἰολίδην Μινύην ἔνθεν φάτις Ὀρχομενοῖο
                <lb rend="displayNum" n="1095" />δή ποτε Καδμείοισιν ὁμούριον ἄστυ πολίσσαι.
                <lb />ἀλλὰ τίη τάδε τοι μεταμώνια πάντ᾽ ἀγορεύω,
                <lb />ἡμετέρους τε δόμους τηλεκλείτην τ᾽ Ἀριάδνην,
                <lb />κούρην Μίνωος, τόπερ ἀγλαὸν οὔνομα κείνην
                <lb />παρθενικὴν καλέεσκον ἐπήρατον, ἥν μ᾽ ἐρεείνεις;
                <lb rend="displayNum" n="1100" />αἴθε γάρ, ὡς Θησῆι τότε ξυναρέσσατο Μίνως
                <lb />ἀμφ᾽ αὐτῆς, ὧς ἄμμι πατὴρ τεὸς ἄρθμιος εἴη.</q>
                <lb rend="displayNumAndIndent" />ὧς φάτο, μειλιχίοισι καταψήχων ὀάροισιν.
                <lb />τῆς δ᾽ ἀλεγεινόταται κραδίην ἐρέθεσκον ἀνῖαι,
                <lb />καί μιν ἀκηχεμένη ἀδινῷ προσπτύξατο μύθῳ:
                <lb n="1105" rend="displayNumAndIndent" /><q direct="unspecified">Ἑλλάδι που τάδε καλά, συνημοσύνας ἀλεγύνειν.
                <lb />Αἰήτης δ᾽ οὐ τοῖος ἐν ἀνδράσιν, οἷον ἔειπας
                <lb />Μίνω Πασιφάης πόσιν ἔμμεναι: οὐδ᾽ Ἀριάδνῃ
                <lb />ἰσοῦμαι: τῶ μήτι φιλοξενίην ἀγόρευε.
                <lb />ἀλλ᾽ οἶον τύνη μὲν ἐμεῦ, ὅτ᾽ Ἰωλκὸν ἵκηαι,
                <lb rend="displayNum" n="1110" />μνώεο: σεῖο δ᾽ ἐγὼ καὶ ἐμῶν ἀέκητι τοκήων
                <lb />μνήσομαι. ἔλθοι δ᾽ ἧμιν ἀπόπροθεν ἠέ τις ὄσσα,
                <lb />ἠέ τις ἄγγελος ὄρνις, ὅτ᾽ ἐκλελάθοιο ἐμεῖο:
                <lb />ἢ αὐτήν με ταχεῖαι ὑπὲρ πόντοιο φέροιεν
                <lb />ἐνθένδ᾽ εἰς Ἰαωλκὸν ἀναρπάξασαι ἄελλαι,
                <lb rend="displayNum" n="1115" />ὄφρα σ᾽, ἐν ὀφθαλμοῖσιν ἐλεγχείας προφέρουσα,
                <lb />μνήσω ἐμῇ ἰότητι πεφυγμένον. αἴθε γὰρ εἴην
                <lb />ἀπροφάτως τότε σοῖσιν ἐφέστιος ἐν μεγάροισιν.</q>
<milestone n="1117" unit="card" />
                <lb rend="displayNumAndIndent" />ὧς ἄρ᾽ ἔφη, ἐλεεινὰ καταπροχέουσα παρειῶν
                <lb />δάκρυα: τὴν δ᾽ ὅγε δῆθεν ὑποβλήδην προσέειπεν:
                <lb rend="displayNum" n="1120" /><q direct="unspecified">δαιμονίη, κενεὰς μὲν ἔα πλάζεσθαι ἀέλλας,
                <lb />ὧς δὲ καὶ ἄγγελον ὄρνιν, ἐπεὶ μεταμώνια βάζεις.
                <lb />εἰ δέ κεν ἤθεα κεῖνα καὶ Ἑλλάδα γαῖαν ἵκηαι,
                <lb />τιμήεσσα γυναιξὶ καὶ ἀνδράσιν αἰδοίη τε
                <lb />ἔσσεαι: οἱ δέ σε πάγχυ θεὸν ὣς πορσανέουσιν,
                <lb rend="displayNum" n="1125" />οὕνεκα τῶν μὲν παῖδες ὑπότροποι οἴκαδ᾽ ἵκοντο
                <lb />σῇ βουλῇ, τῶν δ᾽ αὖτε κασίγνητοί τε ἔται τε
                <lb />καὶ θαλεροὶ κακότητος ἄδην ἐσάωθεν ἀκοῖται.
                <lb />ἡμέτερον δὲ λέχος θαλάμοις ἔνι κουριδίοισιν
                <lb />πορσυνέεις: οὐδ᾽ ἄμμε διακρινέει φιλότητος
                <lb rend="displayNum" n="1130" />ἄλλο, πάρος θάνατόν γε μεμορμένον ἀμφικαλύψαι.</q>
                <lb rend="displayNumAndIndent" />ὧς φάτο: τῇ δ᾽ ἔντοσθε κατείβετο θυμὸς ἀκουῇ,
                <lb />ἔμπης δ᾽ ἔργ᾽ ἀίδηλα κατερρίγησεν ἰδέσθαι.
                <lb />σχετλίη: οὐ μὲν δηρὸν ἀπαρνήσεσθαι ἔμελλεν
                <lb />Ἑλλάδα ναιετάειν. ὧς γὰρ τόδε μήδετο Ἥρη,
                <lb rend="displayNum" n="1135" />ὄφρα κακὸν Πελίῃ ἱερὴν ἐς Ἰωλκὸν ἵκοιτο
                <lb />Αἰαίη Μήδεια, λιποῦσ᾽ ἄπο πατρίδα γαῖαν.
                <lb rend="displayNumAndIndent" />ἤδη δ᾽ ἀμφίπολοι μὲν ὀπιπεύουσαι ἄπωθεν
                <lb />σιγῇ ἀνιάζεσκον: ἐδεύετο δ᾽ ἤματος ὥρη
                <lb />ἂψ οἶκόνδε νέεσθαι ἑὴν μετὰ μητέρα κούρην.
                <lb rend="displayNum" n="1140" />ἡ δ᾽ οὔπω κομιδῆς μιμνήσκετο, τέρπετο γάρ οἱ
                <lb />θυμὸς ὁμῶς μορφῇ τε καὶ αἱμυλίοισι λόγοισιν,
                <lb />εἰ μὴ ἄρ᾽ Αἰσονίδης πεφυλαγμένος ὀψέ περ ηὔδα:
                <lb /><q direct="unspecified">ὥρη ἀποβλώσκειν, μὴ πρὶν φάος ἠελίοιο
                <lb />δύῃ ὑποφθάμενον, καί τις τὰ ἕκαστα νοήσῃ
                <lb rend="displayNum" n="1145" />ὀθνείων: αὖτις δ᾽ ἀβολήσομεν ἐνθάδ᾽ ἰόντες.</q>
                <lb rend="displayNumAndIndent" />ὧς τώγ᾽ ἀλλήλων ἀγανοῖς ἐπὶ τόσσον ἔπεσσιν
                <lb />πείρηθεν: μετὰ δ᾽ αὖτε διέτμαγεν. ἤτοι Ἰήσων
                <lb />εἰς ἑτάρους καὶ νῆα κεχαρμένος ὦρτο νέεσθαι:
                <lb />ἡ δὲ μετ᾽ ἀμφιπόλους: αἱ δὲ σχεδὸν ἀντεβόλησαν
                <lb rend="displayNum" n="1150" />πᾶσαι ὁμοῦ: τὰς δ᾽ οὔτι περιπλομένας ἐνόησεν.
                <lb />ψυχὴ γὰρ νεφέεσσι μεταχρονίη πεπότητο.
                <lb />αὐτομάτοις δὲ πόδεσσι θοῆς ἐπεβήσατ᾽ ἀπήνης,
                <lb />καί ῥ᾽ ἑτέρῃ μὲν χειρὶ λάβ᾽ ἡνία, τῇ δ᾽ ἄρ᾽ ἱμάσθλην
                <lb />δαιδαλέην, οὐρῆας ἐλαυνέμεν: οἱ δὲ πόλινδε
                <lb rend="displayNum" n="1155" />θῦνον ἐπειγόμενοι ποτὶ δώματα. τὴν δ᾽ ἄρ᾽ ἰοῦσαν
                <lb />Χαλκιόπη περὶ παισὶν ἀκηχεμένη ἐρέεινεν:
                <lb />ἡ δὲ παλιντροπίῃσιν ἀμήχανος οὔτε τι μύθων
                <lb />ἔκλυεν, οὔτ᾽ αὐδῆσαι ἀνειρομένῃ λελίητο.
                <lb />ἷζε δ᾽ ἐπὶ χθαμαλῷ σφέλαϊ κλιντῆρος ἔνερθεν
                <lb rend="displayNum" n="1160" />λέχρις ἐρεισαμένη λαιῇ ἐπὶ χειρὶ παρειήν:
                <lb />ὑγρὰ δ᾽ ἐνὶ βλεφάροις ἔχεν ὄμματα, πορφύρουσα
                <lb />οἷον ἑῇ κακὸν ἔργον ἐπιξυνώσατο βουλῇ.
                <lb rend="displayNumAndIndent" />Αἰσονίδης δ᾽ ὅτε δὴ ἑτάροις ἐξαῦτις ἔμικτο
                <lb />ἐν χώρῃ, ὅθι τούσγε καταπρολιπὼν ἐλιάσθη,
                <lb rend="displayNum" n="1165" />ὦρτ᾽ ἰέναι σὺν τοῖσι, πιφαυσκόμενος τὰ ἕκαστα,
                <lb />ἡρώων ἐς ὅμιλον: ὁμοῦ δ᾽ ἐπὶ νῆα πέλασσαν.
                <lb />οἱ δέ μιν ἀμφαγάπαζον, ὅπως ἴδον, ἔκ τ᾽ ἐρέοντο.
                <lb />αὐτὰρ ὁ τοῖς πάντεσσι μετέννεπε δήνεα κούρης,
                <lb />δεῖξέ τε φάρμακον αἰνόν: ὁ δ᾽ οἰόθεν οἶος ἑταίρων
                <lb rend="displayNum" n="1170" />Ἴδας ἧστ᾽ ἀπάνευθε δακὼν χόλον: οἱ δὲ δὴ ἄλλοι
                <lb />γηθόσυνοι τῆμος μέν, ἐπεὶ κνέφας ἔργαθε νυκτός,
                <lb />εὔκηλοι ἐμέλοντο περὶ σφίσιν. αὐτὰρ ἅμ᾽ ἠοῖ
                <lb />πέμπον ἐς Αἰήτην ἰέναι σπόρον αἰτήσοντας
                <lb />ἄνδρε δύω, πρὸ μὲν αὐτὸν ἀρηίφιλον Τελαμῶνα,
                <lb rend="displayNum" n="1175" />σὺν δὲ καὶ Αἰθαλίδην, υἷα κλυτὸν Ἑρμείαο.
                <lb />βὰν δ᾽ ἴμεν, οὐδ᾽ ἁλίωσαν ὁδόν: πόρε δέ σφιν ἰοῦσιν
                <lb />κρείων Αἰήτης χαλεποὺς ἐς ἄεθλον ὀδόντας
                <lb />Ἀονίοιο δράκοντος, ὃν Ὠγυγίῃ ἐνὶ Θήβῃ
                <lb />Κάδμος, ὅτ᾽ Εὐρώπην διζήμενος εἰσαφίκανεν,
                <lb rend="displayNum" n="1180" />πέφνεν Ἀρητιάδι κρήνῃ ἐπίουρον ἐόντα:
                <lb />ἔνθα καὶ ἐννάσθη πομπῇ βοός, ἥν οἱ Ἀπόλλων
                <lb />ὤπασε μαντοσύνῃσι προηγήτειραν ὁδοῖο.
                <lb />τοὺς δὲ θεὰ Τριτωνὶς ὑπὲκ γενύων ἐλάσασα
                <lb />Αἰήτῃ πόρε δῶρον ὁμῶς αὐτῷ τε φονῆι.
                <lb rend="displayNum" n="1185" />καί ῥ᾽ ὁ μὲν Ἀονίοισιν ἐνισπείρας πεδίοισιν
                <lb />Κάδμος Ἀγηνορίδης γαιηγενῆ εἵσατο λαόν,
                <lb />Ἄρεος ἀμώοντος ὅσοι ὑπὸ δουρὶ λίποντο:
                <lb />τοὺς δὲ τότ᾽ Αἰήτης ἔπορεν μετὰ νῆα φέρεσθαι
                <lb />προφρονέως, ἐπεὶ οὔ μιν ὀίσσατο πείρατ᾽ ἀέθλου
                <lb rend="displayNum" n="1190" />ἐξανύσειν, εἰ καί περ ἐπὶ ζυγὰ βουσὶ βάλοιτο.
<milestone n="1190" unit="card" />
                <lb rend="displayNumAndIndent" />ἠέλιος μὲν ἄπωθεν ἐρεμνὴν δύετο γαῖαν
                <lb />ἑσπέριος, νεάτας ὑπὲρ ἄκριας Αἰθιοπήων:
                <lb />νὺξ δ᾽ ἵπποισιν ἔβαλλεν ἔπι ζυγά: τοὶ δὲ χαμεύνας
                <lb />ἔντυον ἥρωες παρὰ πείσμασιν. αὐτὰρ Ἰήσων
                <lb rend="displayNum" n="1195" />αὐτίκ᾽ ἐπεί ῥ᾽ Ἑλίκης εὐφεγγέος ἀστέρες Ἄρκτου
                <lb />ἔκλιθεν, οὐρανόθεν δὲ πανεύκηλος γένετ᾽ αἰθήρ,
                <lb />βῆ ῥ᾽ ἐς ἐρημαίην, κλωπήιος ἠύτε τις φώρ,
                <lb />σὺν πᾶσιν χρήεσσι: πρὸ γάρ τ᾽ ἀλέγυνεν ἕκαστα
                <lb />ἠμάτιος: θῆλυν μὲν ὄιν, γάλα τ᾽ ἔκτοθι ποίμνης
                <lb rend="displayNum" n="1200" />Ἄργος ἰὼν ἤνεικε: τὰ δ᾽ ἐξ αὐτῆς ἕλε νηός.
                <lb />ἀλλ᾽ ὅτε δὴ ἴδε χῶρον, ὅτις πάτου ἔκτοθεν ἦεν
                <lb />ἀνθρώπων, καθαρῇσιν ὑπεύδιος εἱαμενῇσιν,
                <lb />ἔνθ᾽ ἤτοι πάμπρωτα λοέσσατο μὲν ποταμοῖο
                <lb />εὐαγέως θείοιο τέρεν δέμας: ἀμφὶ δὲ φᾶρος
                <lb rend="displayNum" n="1205" />ἕσσατο κυάνεον, τό ῥά οἱ πάρος ἐγγυάλιξεν
                <lb />Λημνιὰς Ὑψιπύλη, ἀδινῆς μνημήιον εὐνῆς.
                <lb />πήχυιον δ᾽ ἄρ᾽ ἔπειτα πέδῳ ἔνι βόθρον ὀρύξας
                <lb />νήησε σχίζας, ἐπὶ δ᾽ ἀρνειοῦ τάμε λαιμόν,
                <lb />αὐτόν τ᾽ εὖ καθύπερθε τανύσσατο: δαῖε δὲ φιτρους
                <lb rend="displayNum" n="1210" />πῦρ ὑπένερθεν ἱείς, ἐπὶ δὲ μιγάδας χέε λοιβάς,
                <lb />Βριμὼ κικλήσκων Ἑκάτην ἐπαρωγὸν ἀέθλων.
                <lb />καί ῥ᾽ ὁ μὲν ἀγκαλέσας πάλιν ἔστιχεν: ἡ δ᾽ ἀίουσα
                <lb />κευθμῶν ἐξ ὑπάτων δεινὴ θεὸς ἀντεβόλησεν
                <lb />ἱροῖς Αἰσονίδαο: πέριξ δέ μιν ἐστεφάνωντο
                <lb rend="displayNum" n="1215" />σμερδαλέοι δρυΐνοισι μετὰ πτόρθοισι δράκοντες.
                <lb />στράπτε δ᾽ ἀπειρέσιον δαΐδων σέλας: ἀμφὶ δὲ τήνγε
                <lb />ὀξείῃ ὑλακῇ χθόνιοι κύνες ἐφθέγγοντο.
                <lb />πίσεα δ᾽ ἔτρεμε πάντα κατὰ στίβον: αἱ δ᾽ ὀλόλυξαν
                <lb />νύμφαι ἑλειονόμοι ποταμηίδες, αἳ περὶ κείνην
                <lb rend="displayNum" n="1220" />Φάσιδος εἱαμενὴν Ἀμαραντίου εἱλίσσονται.
                <lb />Αἰσονίδην δ᾽ ἤτοι μὲν ἕλεν δέος, ἀλλά μιν οὐδ᾽ ὧς
                <lb />ἐντροπαλιζόμενον πόδες ἔκφερον, ὄφρ᾽ ἑτάροισιν
                <lb />μίκτο κιών: ἤδη δὲ φόως νιφόεντος ὕπερθεν
                <lb />Καυκάσου ἠριγενὴς Ἠὼς βάλεν ἀντέλλουσα.
                <lb n="1225" rend="displayNumAndIndent" />καὶ τότ᾽ ἄρ᾽ Αἰήτης περὶ μὲν στήθεσσιν ἕεστο
                <lb />θώρηκα στάδιον, τόν οἱ πόρεν ἐξεναρίξας
                <lb />σφωιτέραις Φλεγραῖον Ἄρης ὑπὸ χερσὶ Μίμαντα:
                <lb />χρυσείην δ᾽ ἐπὶ κρατὶ κόρυν θέτο τετραφάληρον,
                <lb />λαμπομένην οἷόν τε περίτροχον ἔπλετο φέγγος
                <lb rend="displayNum" n="1230" />ἠελίου, ὅτε πρῶτον ἀνέρχεται Ὠκεανοῖο.
                <lb />ἂν δὲ πολύρρινον νώμα σάκος, ἂν δὲ καὶ ἔγχος
                <lb />δεινόν, ἀμαιμάκετον: τὸ μὲν οὔ κέ τις ἄλλος ὑπέστη
                <lb />ἀνδρῶν ἡρώων, ὅτε κάλλιπον Ἡρακλῆα
                <lb />τῆλε παρέξ, ὅ κεν οἶος ἐναντίβιον πολέμιξεν.
                <lb rend="displayNum" n="1235" />τῷ δὲ καὶ ὠκυπόδων ἵππων εὐπηγέα δίφρον
                <lb />ἔσχε πέλας Φαέθων ἐπιβήμεναι: ἂν δὲ καὶ αὐτὸς
                <lb />βήσατο, ῥυτῆρας δὲ χεροῖν ἔχεν. ἐκ δὲ πόληος
                <lb />ἤλασεν εὐρεῖαν κατ᾽ ἀμαξιτόν, ὥς κεν ἀέθλῳ
                <lb />παρσταίη: σὺν δέ σφιν ἀπείριτος ἔσσυτο λαός.
                <lb rend="displayNum" n="1240" />οἷος δ᾽ Ἴσθμιον εἶσι Ποσειδάων ἐς ἀγῶνα
                <lb />ἅρμασιν ἐμβεβαώς, ἢ Ταίναρον, ἢ ὅγε Λέρνης
                <lb />ὕδωρ, ἠὲ κατ᾽ ἄλσος Ὑαντίου Ὀγχηστοῖο,
                <lb />καί τε Καλαύρειαν μετὰ δῆθ᾽ ἅμα νίσσεται ἵπποις,
                <lb />πέτρην θ᾽ Αἱμονίην, ἢ δενδρήεντα Γεραιστόν:
                <lb rend="displayNum" n="1245" />τοῖος ἄρ᾽ Αἰήτης Κόλχων ἀγὸς ἦεν ἰδέσθαι.
<milestone n="1245" unit="card" />
                <lb rend="displayNumAndIndent" />τόφρα δὲ Μηδείης ὑποθημοσύνῃσιν Ἰήσων
                <lb />φάρμακα μυδήνας ἠμὲν σάκος ἀμφεπάλυνεν
                <lb />ἠδὲ δόρυ βριαρόν, περὶ δὲ ξίφος: ἀμφὶ δ᾽ ἑταῖροι
                <lb />πείρησαν τευχέων βεβιημένοι, οὐδ᾽ ἐδύναντο
                <lb rend="displayNum" n="1250" />κεῖνο δόρυ γνάμψαι τυτθόν γέ περ, ἀλλὰ μάλ᾽ αὔτως
                <lb />ἀαγὲς κρατερῇσιν ἐνεσκλήκει παλάμῃσιν.
                <lb />αὐτὰρ ὁ τοῖς ἄμοτον κοτέων Ἀφαρήιος Ἴδας
                <lb />κόψε παρ᾽ οὐρίαχον μεγάλῳ ξίφει: ἆλτο δ᾽ ἀκωκὴ
                <lb />ῥαιστὴρ ἄκμονος ὥστε, παλιντυπές: οἱ δ᾽ ὁμάδησαν
                <lb rend="displayNum" n="1255" />γηθόσυνοι ἥρωες ἐπ᾽ ἐλπωρῇσιν ἀέθλου.
                <lb />καὶ δ᾽ αὐτὸς μετέπειτα παλύνετο: δῦ δέ μιν ἀλκὴ
                <lb />σμερδαλέη ἄφατός τε καὶ ἄτρομος: αἱ δ᾽ ἑκάτερθεν
                <lb />χεῖρες ἐπερρώσαντο περὶ σθένεϊ σφριγόωσαι.
                <lb />ὡς δ᾽ ὅτ᾽ ἀρήιος ἵππος ἐελδόμενος πολέμοιο
                <lb rend="displayNum" n="1260" />σκαρθμῷ ἐπιχρεμέθων κρούει πέδον, αὐτὰρ ὕπερθεν
                <lb />κυδιόων ὀρθοῖσιν ἐπ᾽ οὔασιν αὐχέν᾽ ἀείρει:
                <lb />τοῖος ἄρ᾽ Αἰσονίδης ἐπαγαίετο κάρτεϊ γυίων.
                <lb />πολλὰ δ᾽ ἄρ᾽ ἔνθα καὶ ἔνθα μετάρσιον ἴχνος ἔπαλλεν,
                <lb />ἀσπίδα χαλκείην μελίην τ᾽ ἐν χερσὶ τινάσσων.
                <lb rend="displayNum" n="1265" />φαίης κε ζοφεροῖο κατ᾽ αἰθέρος ἀίσσουσαν
                <lb />χειμερίην στεροπὴν θαμινὸν μεταπαιφάσσεσθαι
                <lb />ἐκ νεφέων, ὅτ᾽ ἔπειτα μελάντατον ὄμβρον ἄγωνται.
                <lb />καὶ τότ᾽ ἔπειτ᾽ οὐ δηρὸν ἔτι σχήσεσθαι ἀέθλων
                <lb />μέλλον: ἀτὰρ κληῖσιν ἐπισχερὼ ἱδρυνθέντες
                <lb rend="displayNum" n="1270" />ῥίμφα μάλ᾽ ἐς πεδίον τὸ Ἀρήιον ἠπείγοντο.
                <lb />τόσσον δὲ προτέρω πέλεν ἄστεος ἀντιπέρηθεν,
                <lb />ὅσσον τ᾽ ἐκ βαλβῖδος ἐπήβολος ἅρματι νύσσα
                <lb />γίγνεται, ὁππότ᾽ ἄεθλα καταφθιμένοιο ἄνακτος
                <lb />κηδεμόνες πεζοῖσι καὶ ἱππήεσσι τίθενται.
                <lb rend="displayNum" n="1275" />τέτμον δ᾽ Αἰήτην τε καὶ ἄλλων ἔθνεα Κόλχων,
                <lb />τοὺς μὲν Καυκασίοισιν ἐφεσταότας σκοπέλοισιν,
                <lb />τὸν δ᾽ αὐτοῦ παρὰ χεῖλος ἑλισσόμενον ποταμοῖο.
                <lb rend="displayNumAndIndent" />Αἰσονίδης δ᾽, ὅτε δὴ πρυμνήσια δῆσαν ἑταῖροι,
                <lb />δή ῥα τότε ξὺν δουρὶ καὶ ἀσπίδι βαῖν᾽ ἐς ἄεθλον,
                <lb rend="displayNum" n="1280" />νηὸς ἀποπροθορών: ἄμυδις δ᾽ ἕλε παμφανόωσαν
                <lb />χαλκείην πήληκα θοῶν ἔμπλειον ὀδόντων
                <lb />καὶ ξίφος ἀμφ᾽ ὤμοις, γυμνὸς δέμας, ἄλλα μὲν Ἄρει
                <lb />εἴκελος, ἄλλα δέ που χρυσαόρῳ Ἀπόλλωνι.
                <lb />παπτήνας δ᾽ ἀνὰ νειὸν ἴδε ζυγὰ χάλκεα ταύρων
                <lb rend="displayNum" n="1285" />αὐτόγυόν τ᾽ ἐπὶ τοῖς στιβαροῦ ἀδάμαντος ἄροτρον.
                <lb />χρίμψε δ᾽ ἔπειτα κιών, παρὰ δ᾽ ὄβριμον ἔγχος ἔπηξεν
                <lb />ὀρθὸν ἐπ᾽ οὐριάχῳ, κυνέην δ᾽ ἀποκάτθετ᾽ ἐρείσας.
                <lb />βῆ δ᾽ αὐτῇ προτέρωσε σὺν ἀσπίδι νήριτα ταύρων
                <lb />ἴχνια μαστεύων: οἱ δ᾽ ἔκποθεν ἀφράστοιο
                <lb rend="displayNum" n="1290" />κευθμῶνος χθονίου, ἵνα τέ σφισιν ἔσκε βόαυλα
                <lb />καρτερὰ λιγνυόεντι πέριξ εἰλυμένα καπνῷ,
                <lb />ἄμφω ὁμοῦ προγένοντο πυρὸς σέλας ἀμπνείοντες.
                <lb />ἔδδεισαν δ᾽ ἥρωες, ὅπως ἴδον. αὐτὰρ ὁ τούσγε,
                <lb />εὖ διαβάς, ἐπιόντας, ἅ τε σπιλὰς εἰν ἁλὶ πέτρη
                <lb rend="displayNum" n="1295" />μίμνει ἀπειρεσίῃσι δονεύμενα κύματ᾽ ἀέλλαις.
                <lb />πρόσθε δέ οἱ σάκος ἔσχεν ἐναντίον: οἱ δέ μιν ἄμφω
                <lb />μυκηθμῷ κρατεροῖσιν ἐνέπληξαν κεράεσσιν:
                <lb />οὐδ᾽ ἄρα μιν τυτθόν περ ἀνώχλισαν ἀντιόωντες.
                <lb />ὡς δ᾽ ὅτ᾽ ἐνὶ τρητοῖσιν ἐύρρινοι χοάνοισιν
                <lb rend="displayNum" n="1300" />φῦσαι χαλκήων ὁτὲ μέν τ᾽ ἀναμαρμαίρουσιν,
                <lb />πῦρ ὀλοόν πιμπρᾶσαι, ὅτ᾽ αὖ λήγουσιν ἀυτμῆς,
                <lb />δεινὸς δ᾽ ἐξ αὐτοῦ πέλεται βρόμος, ὁππότ᾽ ἀίξῃ
                <lb />νειόθεν: ὧς ἄρα τώγε θοὴν φλόγα φυσιόωντες
                <lb />ἐκ στομάτων ὁμάδευν, τὸν δ᾽ ἄμφεπε δήιον αἶθος
                <lb rend="displayNum" n="1305" />βάλλον ἅ τε στεροπή: κούρης δέ ἑ φάρμακ᾽ ἔρυτο.
                <lb />καί ῥ᾽ ὅγε δεξιτεροῖο βοὸς κέρας ἄκρον ἐρύσσας
                <lb />εἷλκεν ἐπικρατέως παντὶ σθένει, ὄφρα πελάσσῃ
                <lb />ζεύγλῃ χαλκείῃ, τὸν δ᾽ ἐν χθονὶ κάββαλεν ὀκλάξ,
                <lb />ῥίμφα ποδὶ κρούσας πόδα χάλκεον. ὧς δὲ καὶ ἄλλον
                <lb rend="displayNum" n="1310" />σφῆλεν γνὺξ ἐπιόντα, μιῇ βεβολημένον ὁρμῇ.
                <lb />εὐρὺ δ᾽ ἀποπροβαλὼν χαμάδις σάκος, ἔνθα καὶ ἔνθα
                <lb />τῇ καὶ τῇ βεβαὼς ἄμφω ἔχε πεπτηῶτας
                <lb />γούνασιν ἐν προτέροισι, διὰ φλογὸς εἶθαρ ἐλυσθείς.
                <lb />θαύμασε δ᾽ Αἰήτης σθένος ἀνέρος. οἱ δ᾽ ἄρα τείως
                <lb rend="displayNum" n="1315" />Τυνδαρίδαι--δὴ γάρ σφι πάλαι προπεφραδμένον ἦεν--
                <lb />ἀγχίμολον ζυγά οἱ πεδόθεν δόσαν ἀμφιβαλέσθαι.
                <lb />αὐτὰρ ὁ εὖ ἐνέδησε λόφους: μεσσηγὺ δ᾽ ἀείρας
                <lb />χάλκεον ἱστοβοῆα, θοῇ συνάρασσε κορώνῃ
                <lb />ζεύγληθεν. καὶ τὼ μὲν ὑπὲκ πυρὸς ἂψ ἐπὶ νῆα
                <lb rend="displayNum" n="1320" />χαζέσθην. ὁ δ᾽ ἄρ᾽ αὖτις ἑλὼν σάκος ἔνθετο νώτῳ
                <lb />ἐξόπιθεν, καὶ γέντο θοῶν ἔμπλειον ὀδόντων
                <lb />πήληκα βριαρὴν δόρυ τ᾽ ἄσχετον, ᾧ π̔᾽ ὑπὸ μέσσας
                <lb />ἐργατίνης ὥς τίς τε Πελασγίδι νύσσεν ἀκαίνῃ
                <lb />οὐτάζων λαγόνας: μάλα δ᾽ ἔμπεδον εὖ ἀραρυῖαν
                <lb rend="displayNum" n="1325" />τυκτὴν ἐξ ἀδάμαντος ἐπιθύνεσκεν ἐχέτλην.
                <lb />οἱ δ᾽ εἵως μὲν δὴ περιώσια θυμαίνεσκον,
                <lb />λάβρον ἐπιπνείοντε πυρὸς σέλας: ὦρτο δ᾽ ἀυτμὴ
                <lb />ἠύτε βυκτάων ἀνέμων βρόμος, οὕς τε μάλιστα
                <lb />δειδιότες μέγα λαῖφος ἁλίπλοοι ἐστείλαντο.
                <lb rend="displayNum" n="1330" />δηρὸν δ᾽ οὐ μετέπειτα κελευόμενοι ὑπὸ δουρὶ
                <lb />ἤισαν: ὀκριόεσσα δ᾽ ἐρείκετο νειὸς ὀπίσσω,
                <lb />σχιζομένη ταύρων τε βίῃ κρατερῷ τ᾽ ἀροτῆρι.
                <lb />δεινὸν δ᾽ ἐσμαράγευν ἄμυδις κατὰ ὦλκας ἀρότρου
                <lb />βώλακες ἀγνύμεναι ἀνδραχθέες: εἵπετο δ᾽ αὐτὸς
                <lb rend="displayNum" n="1335" />λαῖον ἐπὶ στιβαρῷ πιέσας ποδί: τῆλε δ᾽ ἑοῖο
                <lb />βάλλεν ἀρηρομένην αἰεὶ κατὰ βῶλον ὀδόντας
                <lb />ἐντροπαλιζόμενος, μή οἱ πάρος ἀντιάσειεν
                <lb />γηγενέων ἀνδρῶν ὀλοὸς στάχυς: οἱ δ᾽ ἄρ᾽ ἐπιπρὸ
                <lb />χαλκείῃς χηλῇσιν ἐρειδόμενοι πονέοντο.
                <lb rend="displayNum" n="1340" />ἦμος δὲ τρίτατον λάχος ἤματος ἀνομένοιο
                <lb />λείπεται ἐξ ἠοῦς, καλέουσι δὲ κεκμηῶτες
                <lb />ἐργατίναι γλυκερόν σφιν ἄφαρ βουλυτὸν ἱκέσθαι,
                <lb />τῆμος ἀρήροτο νειὸς ὑπ᾽ ἀκαμάτῳ ἀροτῆρι,
                <lb />τετράγυός περ ἐοῦσα: βοῶν τ᾽ ἀπελύετ᾽ ἄροτρα.
                <lb rend="displayNum" n="1345" />καὶ τοὺς μὲν πεδίονδε διεπτοίησε φέβεσθαι:
                <lb />αὐτὰρ ὁ ἂψ ἐπὶ νῆα πάλιν κίεν, ὄφρ᾽ ἔτι κεινὰς
                <lb />γηγενέων ἀνδρῶν ἴδεν αὔλακας. ἀμφὶ δ᾽ ἑταῖροι
                <lb />θάρσυνον μύθοισιν. ὁ δ᾽ ἐκ ποταμοῖο ῥοάων
                <lb />αὐτῇ ἀφυσσάμενος κυνέῃ σβέσεν ὕδατι δίψαν:
                <lb rend="displayNum" n="1350" />γνάμψε δὲ γούνατ᾽ ἐλαφρά, μέγαν δ᾽ ἐμπλήσατο θυμὸν
                <lb />ἀλκῆς, μαιμώων συῒ εἴκελος, ὅς ῥά τ᾽ ὀδόντας
                <lb />θήγει θηρευτῇσιν ἐπ᾽ ἀνδράσιν, ἀμφὶ δὲ πολλὸς
                <lb />ἀφρὸς ἀπὸ στὅματος χαμάδις ῥεῖ χωομένοιο.
                <lb />οἱ δ᾽ ἤδη κατὰ πᾶσαν ἀνασταχύεσκον ἄρουραν
                <lb rend="displayNum" n="1355" />γηγενέες: φρίξεν δὲ περὶ στιβαροῖς σακέεσσιν
                <lb />δούρασί τ᾽ ἀμφιγύοις κορύθεσσί τε λαμπομένῃσιν
                <lb />Ἄρηος τέμενος φθισιμβρότου: ἵκετο δ᾽ αἴγλη
                <lb />νειόθεν Οὔλυμπόνδε δι᾽ ἠέρος ἀστράπτουσα.
                <lb />ὡς δ᾽ ὁπότ᾽ ἐς γαῖαν πολέος νιφετοῖο πεσόντος
                <lb rend="displayNum" n="1360" />ἂψ ἀπὸ χειμερίας νεφέλας ἐκέσασσαν ἄελλαι
                <lb />λυγαίῃ ὑπὸ νυκτί, τὰ δ᾽ ἀθρόα πάντ᾽ ἐφαάνθη
                <lb />τείρεα λαμπετόωντα διὰ κνέφας: ὧς ἄρα τοίγε
                <lb />λάμπον ἀναλδήσκοντες ὑπὲρ χθονός. αὐτὰρ Ἰήσων
                <lb />μνήσατο Μηδείης πολυκερδέος ἐννεσιάων,
                <lb rend="displayNum" n="1365" />λάζετο δ᾽ ἐκ πεδίοιο μέγαν περιηγέα πέτρον,
                <lb />δεινὸν Ἐνυαλίου σόλον Ἄρεος: οὔ κέ μιν ἄνδρες
                <lb />αἰζηοὶ πίσυρες γαίης ἄπο τυτθὸν ἄειραν.
                <lb />τόν ῥ᾽ ἀνὰ χεῖρα λαβὼν μάλα τηλόθεν ἔμβαλε μέσσοις
                <lb />ἀίξας: αὐτὸς δ᾽ ὑφ᾽ ἑὸν σάκος ἕζετο λάθρῃ
                <lb rend="displayNum" n="1370" />θαρσαλέως. Κόλχοι δὲ μέγ᾽ ἴαχον, ὡς ὅτε πόντος
                <lb />ἴαχεν ὀξείῃσιν ἐπιβρομέων σπιλάδεσσιν:
                <lb />τὸν δ᾽ ἕλεν ἀμφασίη ῥιπῇ στιβαροῖο σόλοιο
                <lb />Αἰήτην. οἱ δ᾽ ὥστε θοοὶ κύνες ἀμφιθορόντες
                <lb />ἀλλήλους βρυχηδὸν ἐδήιον: οἱ δ᾽ ἐπὶ γαῖαν
                <lb rend="displayNum" n="1375" />μητέρα πῖπτον ἑοῖς ὑπὸ δούρασιν, ἠύτε πεῦκαι
                <lb />ἢ δρύες, ἅς τ᾽ ἀνέμοιο κατάικες δονέουσιν.
                <lb />οἷος δ᾽ οὐρανόθεν πυρόεις ἀναπάλλεται ἀστὴρ
                <lb />ὁλκὸν ὑπαυγάζων, τέρας ἀνδράσιν, οἵ μιν ἴδωντοι
                <lb />μαρμαρυγῇ σκοτίοιο δι᾽ ἠέρος ἀίξαντα:
                <lb rend="displayNum" n="1380" />τοῖος ἄρ᾽ Αἴσονος υἱὸς ἐπέσσυτο γηγενέεσσιν,
                <lb />γυμνὸν δ᾽ ἐκ κολεοῖο φέρε ξίφος, οὖτα δὲ μίγδην
                <lb />ἀμώων, πολέας μὲν ἔτ᾽ ἐς νηδὺν λαγόνας τε
                <lb />ἡμίσεας ἀνέχοντας ἐς ἠέρα: τοὺς δὲ καὶ ἄχρις
                <lb />ὤμων τελλομένους: τοὺς δὲ νέον ἑστηῶτας,
                <lb rend="displayNum" n="1385" />τοὺς δ᾽ ἤδη καὶ ποσσὶν ἐπειγομένους ἐς ἄρηα.
                <lb />ὡς δ᾽ ὁπότ᾽ ἀμφ᾽ οὔροισιν ἐγειρομένου πολέμοιο,
                <lb />δείσας γειομόρος, μή οἱ προτάμωνται ἀρούρας,
                <lb />ἅρπην εὐκαμπῆ νεοθηγέα χερσὶ μεμαρπὼς
                <lb />ὠμὸν ἐπισπεύδων κείρει στάχυν, οὐδὲ βολῇσιν
                <lb rend="displayNum" n="1390" />μίμνει ἐς ὡραίην τερσήμεναι ἠελίοιο:
                <lb />ὧς τότε γηγενέων κεῖρε στάχυν: αἵματι δ᾽ ὁλκοὶ
                <lb />ἠύτε κρηναῖαι ἀμάραι πλήθοντο ῥοῇσιν.
                <lb />πῖπτον δ᾽, οἱ μὲν ὀδὰξ τετρηχότα βῶλον ὀδοῦσιν
                <lb />λαζόμενοι πρηνεῖς, οἱ δ᾽ ἔμπαλιν, οἱ δ᾽ ἐπ᾽ ἀγοστῷ
                <lb rend="displayNum" n="1395" />καὶ πλευροῖς, κήτεσσι δομὴν ἀτάλαντοι ἰδέσθαι.
                <lb />πολλοὶ δ᾽ οὐτάμενοι, πρὶν ὑπὸ χθονὸς ἴχνος ἀεῖραι,
                <lb />ὅσσον ἄνω προύτυψαν ἐς ἠέρα, τόσσον ἔραζε
                <lb />βριθόμενοι πλαδαροῖσι καρήασιν ἠρήρειντο.
                <lb />ἔρνεἀ που τοίως, Διὸς ἄσπετον ὀμβρήσαντος,
                <lb rend="displayNum" n="1400" />φυταλιῇ νεόθρεπτα κατημύουσιν ἔραζε
                <lb />κλασθέντα ῥίζηθεν, ἀλωήων πόνος ἀνδρῶν:
                <lb />τὸν δὲ κατηφείη τε καὶ οὐλοὸν ἄλγος ἱκάνει
                <lb />κλήρου σημαντῆρα φυτοτρόφον: ὧς τότ᾽ ἄνακτος
                <lb />Αἰήταο βαρεῖαι ὑπὸ φρένας ἦλθον ἀνῖαι.
                <lb rend="displayNum" n="1405" />ἤιε δ᾽ ἐς πτολίεθρον ὑπότροπος ἄμμιγα Κόλχοις,
                <lb />πορφύρων, ᾗ κέ σφι θοώτερον ἀντιόῳτο.
                <lb />ἦμαρ ἔδυ, καὶ τῷ τετελεσμένος ἦεν ἄεθλος.
            </p></div1></body></text></TEI.2>