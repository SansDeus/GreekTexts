<?xml version="1.0" encoding="utf-8"?>
<TEI.2><text><body><div1 n="14" type="Book" org="uniform" sample="complete">
                <head><foreign lang="la">Book XIV</foreign></head>
                <milestone unit="chapter" n="contents" />
                <head>τάδε ἔνεστιν ἐν τῇ τεσσαρεσκαιδεκάτῃ τῶν Διοδώρου
                βύβλων.</head>
                <argument><p>κατάλυσις ἐν Ἀθήναις
                    τῆς δημοκρατίας καὶ κατάστασις ἀνδρῶν τριάκοντα.</p><p>παρανομία τῶν τριάκοντα ἀνδρῶν εἰς τοὺς
                        πολίτας.</p><p>ὡς Διονύσιος ὁ τύραννος
                    ἀκρόπολιν κατασκευάσας διεμέρισε τὴν πόλιν καὶ τὴν χώραν τοῖς
                        πλήθεσιν.</p><p>ὡς Διονύσιος παραλυομένην τὴν
                    τυραννίδα παραδόξως αὐτὴν ἀνεκτήσατο.</p><p>ὡς
                        Λακεδαιμόνιοι διῴκησαν τὰ κατὰ τὴν Ἑλλάδα.</p><p>Ἀλκιβιάδου θάνατος, καὶ Κλεάρχου τοῦ Λάκωνος
                    τυραννὶς ἐν Βυζαντίῳ καὶ κατάλυσις.</p><p>ὡς
                    Λύσανδρος ὁ Λακεδαιμόνιος ἐπιβαλόμενος καταλῦσαι τοὺς ἀφ᾽ Ἡρακλέους
                        ἀπέτυχεν.</p><p>ὡς Διονύσιος Κατάνην μὲν
                    καὶ Νάξον ἐξηνδραποδίσατο, Λεοντίνους δὲ μετῴκισεν εἰς
                        Συρακούσας.</p><p>κτίσις Ἀλαίσης ἐν τῇ
                        Σικελίᾳ.</p><p>Λακεδαιμονίων πρὸς Ἠλείους
                        πόλεμος.</p><p>ὡς Διονύσιος τὸ πρὸς τοῖς
                    Ἑξαπύλοις τεῖχος κατεσκεύασεν.</p><p>ὡς Κῦρος
                    στρατεύσας ἐπὶ τὸν ἀδελφὸν ἀνῃρέθη.</p><p>ὡς
                        Λακεδαιμόνιοι τοῖς κατὰ τὴν Ἀσίαν Ἕλλησιν ἐβοήθησαν.</p><p>κτίσις Ἀδρανοῦ κατὰ τὴν Σικελίαν, καὶ
                    Σωκράτους τοῦ φιλοσόφου θάνατος.</p><p>κατασκευὴ
                    τοῦ περὶ τὴν Χερρόνησον τείχους.</p><p>παρασκευὴ
                    Διονυσίου πρὸς τὸν Καρχηδονιακὸν πόλεμον καὶ ὁπλοποιία, καθ᾽ ἣν
                    εὗρε τὸ καταπελτικὸν βέλος.</p><p>ὡς
                        Καρχηδονίοις καὶ Διονυσίῳ πόλεμος ἐνέστη.</p><p>ὡς Διονύσιος Μοτύην πόλιν ἐπίσημον Καρχηδονίων
                        ἐξεπολιόρκησεν.</p><p>ὡς Αἰγεσταῖοι τὴν
                    Διονυσίου παρεμβολὴν ἐνέπρησαν.</p><p>ὡς
                    Καρχηδόνιοι τριάκοντα μυριάσι διαβάντες εἰς τὴν Σικελίαν ἐπολέμουν
                    πρὸς Διονύσιον.</p><p>Διονυσίου ἀποχώρησις εἰς
                    τὰς Συρακούσας.</p><p>Καρχηδονίων στρατεία ἐπὶ
                        τὸν πορθμόν, καὶ ἅλωσις τῆς Μεσσήνης.</p><p>ναυμαχία Καρχηδονίων πρὸς Διονύσιον μεγάλη καὶ νίκη
                        Καρχηδονίων.</p><p>σύλησις τῶν ναῶν τῆς τε
                            Δήμητρος καὶ Κόρης ὑπὸ Καρχηδονίων.</p><p>κόλασις ἐκ θεῶν τῶν ἱεροσύλων, καὶ φθορὰ τῆς Καρχηδονίων δυνάμεως
                    ὑπὸ νόσου λοιμικῆς.</p><p>ναυμαχία Συρακοσίων
                        πρὸς Καρχηδονίους καὶ νίκη Συρακοσίων.</p><p>δημηγορία Θεοδώρου περὶ τῆς ἐλευθερίας.</p><p>ὡς Διονύσιος τοὺς ταραχωδεστάτους χιλίους μισθοφόρους καταστρατηγήσας
                    ἐποίησε κατακοπῆναι.</p><p>ὡς Διονύσιος τὰ
                        φρούρια καὶ τὴν παρεμβολὴν τῶν Καρχηδονίων ἐπολιόρκησεν.</p><p>ὡς Διονύσιος ἐκπολιορκήσας Καρχηδονίους πολλὰς
                    τῶν πολεμίων ναῦς ἐνέπρησεν.</p><p>Καρχηδονίων
                        ἧττα κατὰ γῆν ἅμα καὶ κατὰ θάλατταν.</p><p>δρασμὸς τῶν Καρχηδονίων νυκτὸς Διονυσίου συνεργήσαντος λάθρᾳ τῶν
                    Συρακοσίων ἐπὶ τετρακοσίοις ταλάντοις.</p><p>τὰ
                    συμβάντα Καρχηδονίοις δυσχερῆ διὰ τὴν εἰς τὸ θεῖον
                        ἀσέβειαν.</p><p>συνοικισμὸς τῶν κατὰ Σικελίαν
                    ἀναστάτων γεγενημένων πόλεων.</p><p>ὡς Διονύσιος
                    τῶν Σικελικῶν πόλεων ἃς μὲν ἐξεπολιόρκησεν, ἃς δ᾽ εἰς συμμαχίαν
                        προσηγάγετο.</p><p>ὡς πρὸς τοὺς δυνάστας
                    Ἄγυρίν τε τὸν Ἀγυρηναῖον καὶ Νικόδημον τὸν Κεντοριπῖνον φιλίαν
                        συνέθετο.</p><p>ὡς Ἀγησίλαος ὁ Σπαρτιατῶν
                    βασιλεὺς μετὰ δυνάμεως εἰς τὴν Ἀσίαν διέβη καὶ τὴν ὑπὸ Πέρσας
                    τεταγμένην χώραν ἐπόρθησεν.</p><p>ὡς Ἀγησίλαος
                        ἐνίκησε μάχῃ τοὺς Πέρσας ἡγουμένου Φαρναβάζου.</p><p>περὶ τοῦ Βοιωτικοῦ πολέμου καὶ τῶν πραχθέντων ἐν
                        αὐτῷ.</p><p>ὡς Κόνων ὑπὸ Περσῶν
                            κατασταθεὶς στρατηγὸς τὰ τείχη τῶν Ἀθηναίων ἀνῳκοδόμησεν.</p><p>ὡς περὶ Κόρινθον Λακεδαιμόνιοι Βοιωτοὺς
                                ἐνίκησαν καὶ ὁ πόλεμος οὗτος ἐκλήθη Κορινθιακός.</p><p>ὡς Διονύσιος μετὰ πολλῶν κινδύνων παρεισπεσὼν εἰς τὸ
                    Ταυρομένιον ἐξέπεσεν.</p><p>ὡς Καρχηδόνιοι περὶ
                        πόλιν Βάκαιναν ἡττήθησαν ὑπὸ Διονυσίου.</p><p>στρατεία Καρχηδονίων εἰς Σικελίαν καὶ κατάλυσις τοῦ
                        πολέμου.</p><p>ὡς Θίβρος ὁ Λακεδαιμόνιος ὢν
                            στρατηγὸς ὑπὸ Περσῶν ἡττηθεὶς ἀνῃρέθη.</p><p>ὡς Διονύσιος Ῥήγιον ἐπολιόρκησεν.</p><p>ὡς
                    οἱ κατὰ τὴν Ἰταλίαν Ἕλληνες εἰς μίαν πολιτείαν συστάντες
                    ἀντετάξαντο πρὸς Διονύσιον.</p><p>ὡς Διονύσιος
                    νικήσας τῇ μάχῃ καὶ μυρίους αἰχμαλώτους λαβών, ἀπέλυσεν ἄνευ
                    λύτρων καὶ ταῖς πόλεσιν αὐτονομεῖσθαι συνεχώρησεν.</p><p>Καυλωνίας καὶ Ἱππωνίου ἅλωσις καὶ κατασκαφὴ καὶ
                    μετοίκησις εἰς Συρακούσας.</p><p>ὡς οἱ Ἕλληνες
                    πρὸς Ἀρταξέρξην εἰρήνην ἐποιήσαντο τὴν <del status="unremarkable">ἐπὶ</del>
                        Ἀνταλκίδου.</p><p>Ῥηγίου ἅλωσις καὶ τὰ
                    περὶ τὴν πόλιν ἀτυχήματα.</p><p>῞αλωσις Ῥώμης
                        ὑπὸ Γαλατῶν πλὴν τοῦ Καπετωλίου.</p></argument>
                <p>
                    <milestone n="1" unit="chapter" /><milestone n="1" unit="section" /><milestone ed="P" unit="para" />πάντας μὲν ἴσως εἰκός ἐστι προσάντως ἀκούειν
                    τὰς καθ᾽ ἑαυτῶν βλασφημίας: καὶ γὰρ οἱ κατὰ πᾶν ἔκδηλον ἔχοντες
                    τὴν ἑαυτῶν κακίαν, ὥστε μηδ᾽ ἐξαρνεῖσθαι, ὅμως ψόγου τυγχάνοντες
                    διαγανακτοῦσι καὶ λόγους εἰσφέρειν πειρῶνται πρὸς τὴν κατηγορίαν.
                    διόπερ εὐλαβητέον ἐκ παντὸς τρόπου τὸ πράττειν τι φαῦλον πᾶσι,
                    μάλιστα μέντοι τοῖς ἡγεμονίας ὀρεγομένοις ἤ τινος ἐπισήμου τύχης
                    μεταλαβοῦσιν: <milestone n="2" unit="section" />ὁ γὰρ τούτων βίος περίοπτος
                    ὢν διὰ τὴν ἐπιφάνειαν ἐν πᾶσιν ἀδυνατεῖ κρύπτειν τὴν ἰδίαν
                    ἄγνοιαν: ὥστε μηδεὶς ἐλπιζέτω τῶν τυχόντων ὑπεροχῆς τινος, ἂν
                    ἐξαμαρτάνῃ μεγάλα, λήσεσθαι διὰ τέλους ἀνεπιτίμητος. καὶ γὰρ ἂν ἐν
                    τῷ καθ᾽ ἑαυτὸν βίῳ διαφύγῃ τὸν ἀπὸ τῆς ἐπιτιμήσεως λόγον,
                    ὕστερον ἥξειν ἐπ᾽ αὐτὸν προσδεχέσθω τὴν ἀλήθειαν μετὰ παρρησίας
                    κηρύττουσαν τὰ πάλαι σιωπώμενα. <milestone n="3" unit="section" />χαλεπὸν
                    οὖν τοῖς φαύλοις τοῦ παντὸς βίου καθάπερ ἀθάνατον εἰκόνα μετὰ τὴν
                    ἰδίαν τελευτὴν ἀπολείπειν τοῖς μεταγενεστέροις: καὶ γὰρ εἰ μηδέν
                    ἐστι πρὸς ἡμᾶς τὰ μετὰ τὸν θάνατον, καθάπερ ἔνιοι τῶν φιλοσόφων
                    θρυλοῦσιν, ὅμως ὅ γε προγεγενημένος βίος γίνεται πολὺ χείρων τὸν
                    ἅπαντα τὸν αἰῶνα ἐπὶ κακῷ μνημονευόμενος. ἐμφανῆ δὲ τούτων
                    παραδείγματα λαμβάνειν ἔξεστι τοῖς ἀναγνοῦσι τὰ κατὰ μέρος τῆσδε τῆς
                    βίβλου. <milestone n="2" unit="chapter" /><milestone n="1" unit="section" /><milestone ed="P" unit="para" />παρὰ μὲν γὰρ Ἀθηναίοις τριάκοντα
                    τύραννοι γενόμενοι διὰ τὴν ἰδίαν πλεονεξίαν τήν τε πατρίδα μεγάλοις
                    ἀτυχήμασι περιέβαλον καὶ αὐτοὶ ταχὺ τὴν δύναμιν ἀποβαλόντες
                    ἀθάνατον ἑαυτῶν ὄνειδος καταλελοίπασι, Λακεδαιμόνιοι δὲ
                    περιποιησάμενοι τὴν τῆς Ἑλλάδος ἀρχὴν ἀναμφισβήτητον, τότε ταύτης
                    ἐστερήθησαν, ὅτε πράξεις ἀδίκους κατὰ τῶν συμμάχων ἐπιτελεῖν
                    ἐπεχείρησαν: αἱ γὰρ τῶν ἡγεμόνων ὑπεροχαὶ τηροῦνται μὲν εὐνοίᾳ
                    καὶ δικαιοσύνῃ, καταλύονται δὲ ἀδικήμασι καὶ μίσει τῶν
                    ὑποτεταγμένων. <milestone n="2" unit="section" />παραπλησίως δὲ καὶ
                    Διονύσιος ὁ Συρακοσίων τύραννος, καίπερ εὐτυχέστατος τῶν δυναστῶν
                    γεγονώς, ζῶν μὲν οὐ διέλιπεν ἐπιβουλευόμενος, καὶ διὰ τὸν φόβον
                    ἠναγκάζετο φέρειν ὑπὸ τὸν χιτῶνα σιδηροῦν θώρακα, τελευτήσας δὲ
                    μέγιστον εἰς βλασφημίας παράδειγμα καταλέλοιπε τὸν ἑαυτοῦ βίον εἰς
                    ἅπαντα τὸν αἰῶνα. <milestone n="3" unit="section" />ἀλλὰ περὶ μὲν
                    τούτων ἐν τοῖς οἰκείοις χρόνοις ἕκαστον ἀναγράψομεν σαφέστερον, νῦν
                    δ᾽ ἐπὶ τὰ συνεχῆ τοῖς προϊστορημένοις τρεψόμεθα, τοὺς χρόνους μόνον
                    διορίζοντες. <milestone n="4" unit="section" />ἐν μὲν γὰρ ταῖς πρὸ ταύτης
                    βίβλοις ἀνεγράψαμεν τὰς ἀπὸ Τροίας ἁλώσεως πράξεις ἕως ἐπὶ τὴν
                    κατάλυσιν τοῦ τε Πελοποννησιακοῦ πολέμου καὶ τῆς Ἀθηναίων ἡγεμονίας,
                    διελθόντες ἔτη ἑπτακόσια ἑβδομήκοντα ἐννέα: ἐν ταύτῃ δὲ τὰς
                    συνεχεῖς πράξεις προσαναπληροῦντες ἀρξόμεθα ἐκ τῶν κατασταθέντων
                    Ἀθήνησι τριάκοντα τυράννων, καταλήξομεν δὲ ἐπὶ τὴν Ῥώμης ἅλωσιν
                    ὑπὸ Γαλατῶν, περιλαβόντες ἔτη δέκα ὀκτώ. <milestone n="3" unit="chapter" /><milestone n="1" unit="section" /><milestone ed="P" unit="para" />ἀναρχίας γὰρ οὔσης Ἀθήνησι διὰ τὴν κατάλυσιν τῆς
                    ἡγεμονίας, ἔτος μὲν ἦν ὀγδοηκοστὸν πρὸς τοῖς ἑπτακοσίοις μετὰ τὴν
                    Τροίας ἅλωσιν, ἐν δὲ τῇ Ῥώμῃ χιλίαρχοι διεδέξαντο τὴν ὕπατον
                    ἀρχὴν τέτταρες, Γάιος Φολούιος καὶ Γάιος Σερουίλιος καὶ Γάιος
                    Οὐαλέριος καὶ Νουμέριος Φάβιος, ἤχθη δὲ Ὀλυμπιὰς κατὰ τοῦτον
                    τὸν ἐνιαυτὸν τετάρτη πρὸς ταῖς ἐνενήκοντα, καθ᾽ ἣν ἐνίκα Κορκίνας
                    Λαρισαῖος. <milestone n="2" unit="section" />κατὰ δὲ τούτους τοὺς χρόνους
                    Ἀθηναῖοι μὲν καταπεπονημένοι ἐποιήσαντο συνθήκας πρὸς Λακεδαιμονίους,
                    καθ᾽ ἃς ἔδει τὰ τείχη τῆς πόλεως καθελεῖν καὶ τῇ πατρίῳ πολιτείᾳ
                    χρῆσθαι. καὶ τὰ μὲν τείχη περιεῖλον, περὶ δὲ τῆς πολιτείας πρὸς
                    ἀλλήλους διεφέροντο. <milestone n="3" unit="section" />οἱ γὰρ τῆς
                    ὀλιγαρχίας ὀρεγόμενοι τὴν παλαιὰν κατάστασιν ἔφασαν δεῖν
                    ἀνανεοῦσθαι, καθ᾽ ἣν παντελῶς ὀλίγοι τῶν ὅλων προειστήκεισαν: οἱ δὲ
                    πλεῖστοι δημοκρατίας ὄντες ἐπιθυμηταὶ τὴν τῶν πατέρων πολιτείαν
                    προεφέροντο, καὶ ταύτην ἀπέφηναν ὁμολογουμένως οὖσαν δημοκρατίαν.
                        <milestone n="4" unit="section" />ἀντιλογίας δὲ γενομένης περὶ τούτων
                    ἐπί τινας ἡμέρας, οἱ τὰς ὀλιγαρχίας αἱρούμενοι πρὸς Λύσανδρον
                    διεπρεσβεύσαντο τὸν Σπαρτιάτην— οὗτος γὰρ καταλυθέντος τοῦ
                    πολέμου τὰ κατὰ τὰς πόλεις ἀπέσταλτο διοικῆσαι, καὶ ὀλιγαρχίαι ἐν
                    ταῖς πλείσταις καθίσταντο—ἐλπίζοντες ὅπερ ἦν εἰκός,
                    συνεπιλήψεσθαι τῆς ἐπιβολῆς αὐτοῖς. διέπλευσαν οὖν εἰς Σάμον: ἐκεῖ
                    γὰρ ἐτύγχανε διατρίβων ὁ Λύσανδρος, προσφάτως κατειληφὼς τὴν πόλιν.
                        <milestone n="5" unit="section" />παρακαλούντων δὲ αὐτὸν πρὸς τὸ
                    συνεργῆσαι συνεπένευσε, καὶ τῆς μὲν Σάμου Θώρακα τὸν Σπαρτιάτην
                    ἁρμοστὴν κατέστησεν, αὐτὸς δὲ μετὰ νεῶν ἑκατὸν κατέπλευσεν εἰς τὸν
                    Πειραιέα. συναγαγὼν δ᾽ ἐκκλησίαν συνεβούλευσε τοῖς Ἀθηναίοις ἑλέσθαι
                    τριάκοντα ἄνδρας τοὺς ἀφηγησομένους τῆς πολιτείας καὶ πάντα
                    διοικήσοντας τὰ κατὰ τὴν πόλιν. <milestone n="6" unit="section" />ἀντειπόντος δὲ τοῦ Θηραμένους καὶ τὰς συνθήκας ἀναγινώσκοντος,
                    ὅτι τῇ πατρίῳ συνεφώνησε χρήσεσθαι πολιτείᾳ, καὶ δεινὸν εἶναι
                    λέγοντος, εἰ παρὰ τοὺς ὅρκους ἀφαιρεθήσονται τὴν ἐλευθερίαν, ὁ
                    Λύσανδρος ἔφη λελύσθαι τὰς συνθήκας ὑπὸ Ἀθηναίων: ὕστερον γὰρ
                    τῶν συγκειμένων ἡμερῶν καθῃρηκέναι τὰ τείχη. ἀνετείνατο δὲ καὶ τῷ
                    Θηραμένει τὰς μεγίστας ἀπειλάς, ἀποκτενεῖν φήσας, εἰ μὴ παύσεται
                    Λακεδαιμονίοις ἐναντιούμενος. <milestone n="7" unit="section" />διόπερ ὅ
                    τε Θηραμένης καὶ ὁ δῆμος καταπλαγεὶς ἠναγκάζετο χειροτονίᾳ καταλῦσαι
                    τὴν δημοκρατίαν. ᾑρέθησαν οὖν τριάκοντα ἄνδρες οἱ διοικήσοντες τὰ
                    κοινὰ τῆς πόλεως, ἁρμόζοντες μὲν τῷ λόγῳ, τύραννοι δὲ τοῖς
                    πράγμασιν. <milestone n="4" unit="chapter" /><milestone n="1" unit="section" />ὁ
                    δὲ δῆμος θεωρῶν τὴν Θηραμένους ἐπιείκειαν καὶ νομίζων τῇ τούτου
                    καλοκἀγαθίᾳ τὴν πλεονεξίαν τῶν προεστηκότων ἐπὶ ποσὸν
                    ἀνασταλήσεσθαι, καὶ τοῦτον ἐν τοῖς τριάκοντ᾽ ἄρχουσιν ἐχειροτόνησεν.
                    ἔδει δὲ τοὺς ᾑρημένους βουλήν τε καὶ τὰς ἄλλας ἀρχὰς καταστῆσαι,
                    καὶ νόμους συγγράψαι καθ᾽ οὓς ἔμελλον πολιτεύεσθαι. <milestone n="2" unit="section" />τὰ μὲν οὖν περὶ τῆς νομοθεσίας ἀνεβάλοντο,
                    προφάσεις εὐλόγους αἰεὶ ποριζόμενοι, βουλὴν δὲ καὶ τὰς ἄλλας ἀρχὰς
                    ἐκ τῶν ἰδίων φίλων κατέστησαν, ὥστε τούτους καλεῖσθαι μὲν ἄρχοντας,
                    εἶναι δ᾽ ὑπηρέτας τῶν τριάκοντα. καὶ τὸ μὲν πρῶτον παραδιδόντες
                    κρίσει τοὺς πονηροτάτους τῶν ἐν τῇ πόλει κατεδίκαζον θανάτῳ: καὶ
                    μέχρι τούτου τοῖς ἐπιεικεστάτοις τῶν πολιτῶν εὐαρέστει τὰ γινόμενα.
                        <milestone n="3" unit="section" />μετὰ δὲ ταῦτα βουλόμενοι βιαιότερα
                    καὶ παράνομα πράττειν, ᾐτήσαντο παρὰ Λακεδαιμονίων φρουράν, λέγοντες
                    ὅτι τὴν πολιτείαν καταστήσουσιν ἐκείνοις συμφέρουσαν. ᾔδεισαν γὰρ
                    ὅτι φόνους ἐπιτελεῖν οὐκ ἂν δύναιντο χωρὶς ξενικῶν ὅπλων: πάντας
                    γὰρ ἀνθέξεσθαι τῆς κοινῆς ἀσφαλείας. <milestone n="4" unit="section" />Λακεδαιμονίων δὲ πεμψάντων φρουρὰν καὶ τὸν ταύτης ἡγησόμενον
                    Καλλίβιον, τὸν μὲν φρούραρχον ἐξεθεράπευσαν δώροις καὶ τοῖς ἄλλοις
                    φιλανθρώποις οἱ τριάκοντα, τῶν δὲ πλουσίων ἐπιλέγοντες τοὺς
                    ἐπιτηδείους συνελάμβανον ὡς νεωτερίζοντας, καὶ θανάτῳ περιβάλλοντες
                    τὰς οὐσίας ἐδήμευον. <milestone n="5" unit="section" />τοῦ δὲ Θηραμένους
                    ἐναντιουμένου τοῖς συνάρχουσι, καὶ μετὰ τῶν ἀντεχομένων τῆς σωτηρίας
                    ἀπειλοῦντος ἀμύνεσθαι, συνήγαγον τὴν βουλὴν οἱ τριάκοντα. Κριτίου δὲ
                    προεστῶτος αὐτῶν, καὶ πολλὰ κατηγορήσαντος τοῦ Θηραμένους, ὅτι
                    προδίδωσι τὴν πολιτείαν ταύτην ἧς αὐτὸς ἑκουσίως κοινωνεῖ, παραλαβὼν
                    τὸν λόγον ὁ Θηραμένης καὶ περὶ τῶν κατὰ μέρος ἀπολογησάμενος,
                    ἅπασαν ἔσχε τὴν βουλὴν εὔνουν. <milestone n="6" unit="section" />οἱ δὲ
                    περὶ τὸν Κριτίαν φοβούμενοι τὸν ἄνδρα μήποτε καταλύσῃ τὴν
                    ὀλιγαρχίαν, περιέστησαν στρατιώτας ἔχοντας ἐσπασμένα τὰ ξίφη, καὶ
                    τὸν Θηραμένη συνελάμβανον. <milestone n="7" unit="section" />ὁ δὲ φθάσας
                    ἀνεπήδησε μὲν πρὸς τὴν βουλαίαν Ἑστίαν, ἔφησε δὲ πρὸς τοὺς θεοὺς
                    καταφεύγειν, οὐ σωθήσεσθαι νομίζων, ἀλλὰ σπεύδων τοῖς ἀνελοῦσιν
                    αὐτὸν περιποιήσασθαι τὴν εἰς τοὺς θεοὺς ἀσέβειαν. <milestone n="5" unit="chapter" /><milestone n="1" unit="section" />παρελθόντων δὲ τῶν
                    ὑπηρετῶν καὶ ἀποσπώντων αὐτόν, ὁ μὲν Θηραμένης ἔφερε γενναίως τὴν
                    ἀτυχίαν, ἅτε καὶ φιλοσοφίας ἐπὶ πλεῖον μετεσχηκὼς παρὰ Σωκράτει,
                    τὸ δὲ λοιπὸν πλῆθος ἠλέει δυστυχοῦντα τὸν Θηραμένη, οὐ μὴν ἐτόλμα
                    βοηθεῖν, περιεστώτων πολλῶν μετὰ ὅπλων. <milestone n="2" unit="section" />Σωκράτης δὲ ὁ φιλόσοφος καὶ δύο τῶν οἰκείων προσδραμόντες
                    ἐνεχείρουν κωλύειν τοὺς ὑπηρέτας. ὁ δὲ Θηραμένης ἠξίου μηδὲν
                    τούτων πράττειν: τὴν μὲν γὰρ φιλίαν καὶ τὴν ἀνδρείαν ἔφησεν αὐτῶν
                    ἐπαινεῖν, ἑαυτῷ δὲ μεγίστην συμφορὰν ἔσεσθαι, εἰ τοῖς οὕτως
                    οἰκείως διακειμένοις αἴτιος ἔσται θανάτου. <milestone n="3" unit="section" />οἱ δὲ περὶ τὸν Σωκράτην, τῶν μὲν ἄλλων οὐδένα
                    βοηθὸν ἔχοντες, τὴν δὲ τῶν ὑπερεχόντων ἀνάτασιν ὁρῶντες
                    αὐξανομένην, ἡσυχίαν ἔσχον. καὶ Θηραμένην μὲν ἀπὸ τῶν βωμῶν
                    ἀποσπάσαντες οἷς ἦν προστεταγμένον, διὰ μέσης τῆς ἀγορᾶς εἵλκυσαν
                    ἐπὶ τὸν θάνατον: <milestone n="4" unit="section" />οἱ δὲ πολλοὶ τὰ τῆς
                    φρουρᾶς ὅπλα καταπεπληγμένοι συνήλγουν τῷ δυστυχοῦντι, καὶ τήν τε
                    ἐκείνου συμφορὰν ἅμα καὶ τὴν περὶ σφᾶς δουλείαν ἐδάκρυον: τῶν γὰρ
                    ταπεινῶν ἕκαστοι τὴν Θηραμένους ἀρετὴν θεωροῦντες οὕτω
                    προπηλακιζομένην, τὴν περὶ αὑτοὺς ἀσθένειαν οὐδενὶ λόγῳ
                    παραναλωθήσεσθαι διειλήφεισαν. <milestone n="5" unit="section" />μετὰ δὲ τὸν
                    τούτου θάνατον οἱ τριάκοντα τοὺς πλουσίους ἐπιλεγόμενοι, τούτοις
                    ψευδεῖς αἰτίας ἐπερρίπτουν, καὶ φονεύοντες τὰς οὐσίας διήρπαζον.
                    ἀνεῖλον δὲ καὶ Νικήρατον τὸν Νικίου τοῦ στρατηγήσαντος ἐπὶ
                    Συρακοσίους υἱόν, ἄνδρα πρὸς ἅπαντας ἐπιεικῆ καὶ φιλάνθρωπον,
                    πλούτῳ δὲ καὶ δόξῃ σχεδὸν πρῶτον πάντων Ἀθηναίων: <milestone n="6" unit="section" />διὸ καὶ συνέβη πᾶσαν οἰκίαν συναλγῆσαι τῇ τἀνδρὸς
                    τελευτῇ, τῆς διὰ τὴν ἐπιείκειαν μνήμης προαγούσης εἰς δάκρυα. οὐ
                    μὴν ἔληγόν γε τῆς παρανομίας οἱ τύραννοι, πολὺ δὲ μᾶλλον ἐπίτασιν
                    λαμβανούσης τῆς ἀπονοίας τῶν μὲν ξένων τοὺς πλουσιωτάτους ἑξήκοντα
                    κατέσφαξαν, ὅπως τῶν χρημάτων κυριεύσωσι, τῶν δὲ πολιτῶν καθ᾽ ἡμέραν
                    ἀναιρουμένων οἱ τοῖς βίοις εὐπορούμενοι σχεδὸν ἅπαντες ἔφυγον ἐκ
                    τῆς πόλεως. <milestone n="7" unit="section" />ἀνεῖλον δὲ καὶ Αὐτόλυκον,
                    ἄνδρα παρρησιαστήν, καὶ καθόλου τοὺς χαριεστάτους ἐπέλεγον. ἐπὶ
                    τοσοῦτο δὲ κατέφθειραν τὴν πόλιν, ὥστε φυγεῖν τοὺς Ἀθηναίους
                    πλείους τῶν ἡμίσεων. <milestone n="6" unit="chapter" /><milestone n="1" unit="section" /><milestone ed="P" unit="para" />Λακεδαιμόνιοι δὲ ταπεινὴν
                    τὴν πόλιν τῶν Ἀθηναίων ὁρῶντες, οὐδέποτε ἰσχῦσαι βουλόμενοι τοὺς
                    Ἀθηναίους, ἔχαιρον καὶ φανερὰν ἑαυτῶν ἐποίουν τὴν διάθεσιν:
                    ἐψηφίσαντο γὰρ τοὺς Ἀθηναίων φυγάδας ἐξ ἁπάσης τῆς Ἑλλάδος
                    ἀγωγίμους τοῖς τριάκοντα εἶναι, τὸν δὲ κωλύσοντα πέντε ταλάντοις
                    ἔνοχον εἶναι. <milestone n="2" unit="section" />δεινοῦ δ᾽ ὄντος τοῦ
                    ψηφίσματος, αἱ μὲν ἄλλαι πόλεις καταπεπληγμέναι τὸ βάρος τῶν
                    Σπαρτιατῶν ὑπήκουον, Ἀργεῖοι δὲ πρῶτοι, μισοῦντες μὲν τὴν
                    Λακεδαιμονίων ὠμότητα, κατελεοῦντες δὲ τὰς τύχας τῶν ἀκληρούντων,
                    ὑπεδέχοντο φιλανθρώπως τοὺς φυγάδας. <milestone n="3" unit="section" />καὶ
                    Θηβαῖοι δὲ ἐψηφίσαντο ὑπάρχειν πρόστιμον τῷ θεασαμένῳ μὲν
                    ἀγόμενον φυγάδα, μὴ βοηθήσαντι δὲ κατὰ τὸ δυνατόν. τὰ μὲν οὖν περὶ
                    Ἀθηναίους ἐν τούτοις ἦν. <milestone n="7" unit="chapter" /><milestone n="1" unit="section" /><milestone ed="P" unit="para" />κατὰ δὲ τὴν
                    Σικελίαν Διονύσιος ὁ τῶν Σικελῶν τύραννος ἐπειδὴ πρὸς Καρχηδονίους
                    εἰρήνην ἐποιήσατο, περὶ τὴν ἀσφάλειαν τῆς τυραννίδος διενοεῖτο
                    μᾶλλον γίνεσθαι: ὑπελάμβανε γὰρ τοὺς Συρακοσίους ἀπολελυμένους τοῦ
                    πολέμου σχολὴν ἕξειν εἰς τὸ τὴν ἐλευθερίαν ἀνακτήσασθαι. <milestone n="2" unit="section" />θεωρῶν δὲ τῆς πόλεως τὴν Νῆσον ὀχυρωτάτην
                    οὖσαν καὶ δυναμένην ῥᾳδίως φυλάττεσθαι, ταύτην μὲν διῳκοδόμησεν
                    ἀπὸ τῆς ἄλλης πόλεως τείχει πολυτελεῖ, καὶ πύργους ὑψηλοὺς καὶ
                    πυκνοὺς ἐνῳκοδόμησε, καὶ πρὸ αὐτῆς χρηματιστήρια καὶ στοὰς δυναμένας
                    ὄχλων ἐπιδέχεσθαι πλῆθος. <milestone n="3" unit="section" />ᾠκοδόμησε δ᾽
                    ἐν αὐτῇ πολυτελῶς ὠχυρωμένην ἀκρόπολιν πρὸς τὰς αἰφνιδίους
                    καταφυγάς, καὶ συμπεριέλαβε τῷ ταύτης τείχει τὰ πρὸς τῷ μικρῷ
                    λιμένι τῷ Λακκίῳ καλουμένῳ νεώρια: ταῦτα δ᾽ ἑξήκοντα τριήρεις
                    χωροῦντα πύλην εἶχε κλειομένην, δι᾽ ἧς κατὰ μίαν τῶν νεῶν εἰσπλεῖν
                    συνέβαινεν. <milestone n="4" unit="section" />τῆς δὲ χώρας τὴν μὲν
                    ἀρίστην ἐξελόμενος ἐδωρήσατο τοῖς τε φίλοις καὶ τοῖς ἐφ᾽ ἡγεμονίας
                    τεταγμένοις, τὴν δ᾽ ἄλλην ἐμέρισεν ἐπ᾽ ἴσης ξένῳ τε καὶ πολίτῃ,
                    συμπεριλαβὼν τῷ τῶν πολιτῶν ὀνόματι τοὺς ἠλευθερωμένους δούλους,
                    οὓς ἐκάλει νεοπολίτας. <milestone n="5" unit="section" />διέδωκε δὲ καὶ
                    τὰς οἰκίας τοῖς ὄχλοις πλὴν τῶν ἐν τῇ Νήσῳ: ταύτας δὲ τοῖς
                    φίλοις καὶ τοῖς μισθοφόροις ἐδωρήσατο. ἐπεὶ δὲ τὰ κατὰ τὴν
                    τυραννίδα καλῶς ἐδόκει διῳκηκέναι, τὴν δύναμιν ἐξήγαγεν ἐπὶ τοὺς
                    Σικελούς, πάντας μὲν σπεύδων τοὺς αὐτονόμους ὑφ᾽ ἑαυτὸν ποιήσασθαι,
                    μάλιστα δὲ τούτους διὰ τὸ συμμαχῆσαι πρότερον Καρχηδονίοις. <milestone n="6" unit="section" />οὗτος μὲν οὖν ἐπὶ τὴν τῶν Ἑρβησσίνων
                    πόλιν στρατεύσας τὰ πρὸς τὴν πολιορκίαν παρεσκευάζετο. οἱ δὲ
                    συστρατευόμενοι Συρακόσιοι κύριοι τῶν ὅπλων ὄντες συστάσεις
                    ἐποιοῦντο καὶ κατηγόρουν ἀλλήλων, ὅτι τοῖς ἱππεῦσιν οὐ
                    συνεπελάβοντο τῆς καταλύσεως τῆς τοῦ τυράννου. ὁ δὲ καθεσταμένος ὑπὸ
                    τοῦ Διονυσίου τῶν στρατιωτῶν ἡγεμὼν τὸ μὲν πρῶτον ἠπείλησέ τινι
                    τῶν παρρησιαζομένων, ἀντειπόντος δ᾽ ἐκείνου θρασέως ἐπῆλθεν ὡς
                    πατάξων. <milestone n="7" unit="section" />ἐφ᾽ ᾧ παροξυνθέντες οἱ
                    στρατιῶται τὸν μὲν ἔπαρχον ὄνομα Δωρικὸν ἀπέκτειναν, τοὺς δὲ
                    πολίτας βοῶντες ἐπὶ τὴν ἐλευθερίαν μετεπέμποντο τοὺς ἐκ τῆς Αἴτνης
                    ἱππεῖς: οὗτοι γὰρ ἐν ἀρχῇ τῆς τυραννίδος ἐκπεπτωκότες ᾤκουν
                    τοῦτο τὸ φρούριον. <milestone n="8" unit="chapter" /><milestone n="1" unit="section" />Διονύσιος δὲ καταπλαγεὶς τὴν ἀπόστασιν τῶν
                    Συρακοσίων, τὴν μὲν πολιορκίαν ἔλυσεν, εἰς δὲ τὰς Συρακούσας
                    ἠπείγετο, σπεύδων καταλαβέσθαι τὴν πόλιν. οὗ φυγόντος οἱ τὴν
                    ἀπόστασιν ποιησάμενοι στρατηγοὺς εἵλαντο τοὺς ἀποκτείναντας τὸν
                    ἔπαρχον, καὶ παραλαβόντες τοὺς ἐξ Αἴτνης ἱππεῖς ἐν ταῖς
                    καλουμέναις Ἐπιπολαῖς ἀντεστρατοπέδευσαν τῷ τυράννῳ, καὶ διέκλεισαν
                    αὐτὸν τῆς ἐπὶ τὴν χώραν ἐξόδου. <milestone n="2" unit="section" />εὐθὺς δὲ πρός τε Μεσσηνίους καὶ Ῥηγίνους πρέσβεις ἀπέστειλαν,
                    δεόμενοι κατὰ θάλατταν συναντιλαβέσθαι τῆς ἐλευθερίας: εἰώθεισαν γὰρ
                    αἱ πόλεις αὗται κατ᾽ ἐκεῖνον τὸν καιρὸν τριήρεις πληροῦν οὐκ
                    ἐλάττους ὀγδοήκοντα. ἃς τότε τοῖς Συρακοσίοις αἱ πόλεις
                    ἀπέστειλαν, σπεύδουσαι συνεπιλαβέσθαι τῆς ἐλευθερίας. <milestone n="3" unit="section" />ἐπεκήρυξαν δὲ καὶ χρημάτων πλῆθος τοῖς ἀνελοῦσι
                    τὸν τύραννον, καὶ τοῖς μεταβαλομένοις τῶν ξένων ἐπηγγείλαντο
                    μεταδώσειν τῆς πολιτείας. κατεσκεύασαν δὲ καὶ μηχανήματα, δι᾽ ὧν τὰ
                    τείχη σαλεύοντες ἐξελοῦσι, καὶ προσέβαλλον καθ᾽ ἡμέραν τῇ Νήσῳ,
                    καὶ τοὺς μεταβαλλομένους τῶν ξένων φιλανθρώπως ἀπεδέχοντο. <milestone n="4" unit="section" />Διονύσιος δὲ τῆς εἰς τὴν χώραν ἐξόδου
                    διακεκλεισμένος καὶ ὑπὸ τῶν μισθοφόρων ἐγκαταλειπόμενος, συνήγαγε τοὺς
                    φίλους βουλευσόμενος περὶ τῶν ἐνεστώτων: οὕτω γὰρ τελέως ἀπήλπιστο
                    τὰ τῆς δυναστείας, ὥστε οὐ ζητεῖν αὐτόν, πῶς καταπολεμήσῃ τοὺς
                    Συρακοσίους, ἀλλὰ ποῖον ὑπομείνας θάνατον μὴ παντελῶς ἄδοξον
                    ποιήσῃ τὴν κατάλυσιν τῆς ἀρχῆς. <milestone n="5" unit="section" />Ἕλωρις μὲν οὖν, εἷς τῶν φίλων, ὡς δ᾽ ἔνιοί φασιν, ὁ ποιητὸς
                    πατήρ, εἶπεν αὐτῷ, διότι καλὸν ἐντάφιόν ἐστιν ἡ τυραννίς:
                    Πολύξενος δὲ ὁ κηδεστὴς ἀπεφήνατο δεῖν λαβόντα τὸν ὀξύτατον ἵππον
                    εἰς τὴν τῶν Καρχηδονίων ἐπικράτειαν ἀφιππεῦσαι πρὸς τοὺς Καμπανούς:
                    τούτους γὰρ Ἰμίλκων ἀπελελοίπει φυλακῆς ἕνεκα τῶν κατὰ Σικελίαν
                    τόπων: Φίλιστος δ᾽ ὁ μετὰ ταῦτα τὰς ἱστορίας συνταξάμενος, ἀντειπὼν
                    τῷ Πολυξένῳ, προσήκειν ἔφησεν οὐκ ἐφ᾽ ἵππου θέοντος ἐκπηδᾶν ἐκ
                    τῆς τυραννίδος, ἀλλὰ τοῦ σκέλους ἑλκόμενον ἐκπίπτειν. <milestone n="6" unit="section" />ᾧ προσσχὼν ὁ Διονύσιος ἔκρινε πᾶν ὑπομεῖναι
                    πρότερον ἢ τὴν δυναστείαν ἐκλιπεῖν ἑκουσίως. διόπερ ἀποστείλας
                    πρέσβεις πρὸς τοὺς ἀφεστηκότας, τούτους μὲν παρεκάλει δοῦναι τὴν
                    ἐξουσίαν αὐτῷ μετὰ τῶν ἰδίων ἀπελθεῖν ἐκ τῆς πόλεως, πρὸς δὲ
                    τοὺς Καμπανοὺς λάθρᾳ διαπεμψάμενος ὡμολόγησεν αὐτοῖς δώσειν χρήματα
                    ὅσα ἂν αἰτήσωσιν εἰς τὴν πολιορκίαν. <milestone n="9" unit="chapter" /><milestone n="1" unit="section" /><milestone ed="P" unit="para" />τούτων
                    δὲ πραχθέντων οἱ μὲν Συρακόσιοι τὴν ἐξουσίαν δόντες τῷ τυράννῳ
                    μετὰ πέντε νεῶν ἀποπλεῖν, ῥᾳθυμότεροι καθειστήκεσαν, καὶ τοὺς μὲν
                    ἱππεῖς ἀπέλυσαν οὐδὲν χρησίμους ὄντας πρὸς τὴν πολιορκίαν, τῶν δὲ
                    πεζῶν οἱ πλεῖστοι κατὰ τὴν χώραν ἐξῄεσαν ὡς ἤδη καταλελυμένης τῆς
                    τυραννίδος. <milestone n="2" unit="section" />οἱ δὲ Καμπανοὶ ταῖς
                    ἐπαγγελίαις μετεωρισθέντες τὸ μὲν πρῶτον ἐπ᾽ Ἀγύριον παρεγενήθησαν:
                    ἐκεῖ δὲ τὴν ἀποσκευὴν Ἄγυρι παραθέμενοι τῷ δυναστεύοντι τῆς
                    πόλεως ἐξώρμησαν ἐπὶ Συρακούσας εὔζωνοι, τὸν ἀριθμὸν ὄντες
                    ἱππεῖς χίλιοι διακόσιοι. <milestone n="3" unit="section" />ταχὺ δὲ
                    διανύσαντες τὴν ὁδὸν ἀπροσδοκήτως ἐπεφάνησαν τοῖς Συρακοσίοις, καὶ
                    πολλοὺς αὐτῶν ἀνελόντες εἰσεβιάσαντο πρὸς τὸν Διονύσιον. κατέπλευσαν
                    δὲ καὶ τριακόσιοι μισθοφόροι τῷ τυράννῳ κατὰ τὸν αὐτὸν καιρόν,
                    ὥστε αὐτὸν ἀνακῦψαι ταῖς ἐλπίσιν. <milestone n="4" unit="section" />οἱ
                    δὲ Συρακόσιοι πάλιν τῆς δυναστείας ἰσχυροποιουμένης ἐστασίασαν πρὸς
                    ἀλλήλους, τῶν μὲν ἀποφαινομένων μένειν καὶ πολιορκεῖν, τῶν δὲ λύειν
                    τὸ στρατόπεδον καὶ τὴν πόλιν ἐκλιπεῖν. <milestone n="5" unit="section" />ἃ δὴ συνιδὼν ὁ Διονύσιος ἐξήγαγεν ἐπ᾽ αὐτοὺς τὴν δύναμιν, καὶ
                    τεταραγμένοις ἐπιπεσὼν ῥᾳδίως ἐτρέψατο περὶ τὴν Νέαν πόλιν
                    καλουμένην. ἀνῃρέθησαν μὲν οὖν οὐ πολλοί: παριππεύων γὰρ ὁ
                    Διονύσιος ἐκώλυσε φονεύειν τοὺς φεύγοντας: οἱ δὲ Συρακόσιοι
                    παραχρῆμα μὲν κατὰ τὴν χώραν ἐσκεδάσθησαν, μετ᾽ ὀλίγον δὲ πρὸς τοὺς
                    ἱππεῖς εἰς Αἴτνην ἠθροίσθησαν ὑπὲρ τοὺς ἑπτακισχιλίους. <milestone n="6" unit="section" />Διονύσιος δὲ τοὺς πεσόντας τῶν Συρακοσίων
                    θάψας ἀπέστειλε πρέσβεις εἰς Αἴτνην, ἀξιῶν τοὺς φυγάδας διαλύεσθαι
                    καὶ τὴν πατρίδα κατοικεῖν, διδοὺς πίστιν μὴ μνησικακήσειν αὐτοῖς.
                        <milestone n="7" unit="section" />τινὲς μὲν οὖν τέκνα καὶ γυναῖκας
                    ἀπολελοιπότες ἠναγκάσθησαν πεισθῆναι τοῖς παρακαλουμένοις: οἱ δὲ
                    λοιποί, προφερομένων τῶν πρεσβευτῶν τὴν τοῦ Διονυσίου περὶ τὴν ταφὴν
                    τῶν πεσόντων εὐεργεσίαν, ἔφασαν αὐτὸν ἄξιον εἶναι τυχεῖν τῆς
                    ὁμοίας χάριτος, καὶ τοῖς θεοῖς ηὔχοντο τὴν ταχίστην αὐτὸν ἐπιδεῖν
                    ταύτης τυγχάνοντα. <milestone n="8" unit="section" />οὗτοι μὲν οὖν
                    οὐδενὶ τρόπῳ βουληθέντες πιστεῦσαι τῷ τυράννῳ κατέμειναν ἐν
                    Αἴτνῃ, καιρὸν ἐπιτηροῦντες κατ᾽ αὐτοῦ: Διονύσιος δὲ τοῖς μὲν
                    κατελθοῦσι φυγάσι φιλανθρώπως ἐχρήσατο, βουλόμενος καὶ τοὺς ἄλλους
                    προτρέψασθαι κατελθεῖν εἰς τὴν πατρίδα, τοὺς δὲ Καμπανοὺς ταῖς
                    καθηκούσαις δωρεαῖς τιμήσας ἐξαπέστειλεν ἐκ τῆς πόλεως, ὑφορώμενος
                    αὐτῶν τὴν ἀβεβαιότητα. <milestone n="9" unit="section" />οἳ πορευθέντες
                    εἰς Ἔντελλαν, καὶ πείσαντες τοὺς ἐν τῇ πόλει λαβεῖν ἑαυτοὺς
                    συνοίκους, νυκτὸς ἐπιθέμενοι τοὺς μὲν ἡβῶντας ἀπέσφαξαν, τὰς δὲ
                    γυναῖκας τῶν παρασπονδηθέντων γήμαντες κατέσχον τὴν πόλιν. <milestone n="10" unit="chapter" /><milestone n="1" unit="section" /><milestone ed="P" unit="para" />κατὰ δὲ τὴν Ἑλλάδα Λακεδαιμόνιοι καταλελυκότες τὸν
                    Πελοποννησιακὸν πόλεμον ὁμολογουμένην ἔσχον τὴν ἡγεμονίαν καὶ τὴν
                    κατὰ γῆν καὶ τὴν κατὰ θάλατταν. καταστήσαντες δὲ ναύαρχον Λύσανδρον,
                    τούτῳ προσέταξαν ἐπιπορεύεσθαι τὰς πόλεις, ἐν ἑκάστῃ τοὺς παρ᾽
                    αὐτοῖς καλουμένους ἁρμοστὰς ἐγκαθιστάντα: ταῖς γὰρ δημοκρατίαις
                    προσκόπτοντες οἱ Λακεδαιμόνιοι δι᾽ ὀλιγαρχίας ἐβούλοντο τὰς πόλεις
                    διοικεῖσθαι. <milestone n="2" unit="section" />ἔταξαν δὲ καὶ φόρους τοῖς
                    καταπολεμηθεῖσι, καὶ τὸν πρὸ τοῦ χρόνον οὐ χρώμενοι νομίσματι, τότε
                    συνήθροιζον ἐκ τοῦ φόρου κατ᾽ ἐνιαυτὸν πλείω τῶν χιλίων ταλάντων.
                    ἐπεὶ δὲ τὰ κατὰ τὴν Ἑλλάδα πράγματα κατὰ τὴν ἰδίαν ἀξίαν
                    διῴκησαν, ἀπέστειλαν Ἄριστον ἄνδρα τῶν ἐπιφανῶν εἰς Συρακούσας,
                    τῷ μὲν λόγῳ προσποιούμενοι καταλύειν τὴν δυναστείαν, τῇ δ᾽ ἀληθείᾳ
                    σπεύδοντες αὐξῆσαι τὴν τυραννίδα: ἤλπιζον γὰρ συγκατασκευάζοντες τὴν
                    ἀρχὴν ὑπήκοον ἕξειν τὸν Διονύσιον διὰ τὰς εὐεργεσίας. <milestone n="3" unit="section" />ὁ δ᾽ Ἄριστος καταπλεύσας εἰς Συρακούσας καὶ
                    τῷ τυράννῳ λάθρᾳ περὶ τούτων διαλεχθείς, τούς τε Συρακοσίους
                    ἀνασείων καὶ τὴν ἐλευθερίαν ἀποκαταστήσειν ἐπαγγειλάμενος, Νικοτέλην
                    μὲν τὸν Κορίνθιον ἀνεῖλεν ἀφηγούμενον τῶν Συρακοσίων, τοὺς δὲ
                    πιστεύσαντας προδοὺς τὸν μὲν τύραννον ἰσχυρὸν κατέστησε, διὰ δὲ τῆς
                    πράξεως ταύτης ἀσχημονεῖν ἐποίησεν αὑτὸν ἅμα καὶ τὴν πατρίδα.
                        <milestone n="4" unit="section" />Διονύσιος δὲ τοὺς Συρακοσίους ἐπὶ
                    τὸν θερισμὸν ἀποστείλας ἐπῆλθε τὰς οἰκίας, καὶ τὰ μὲν ὅπλα πάντων
                    ἀφείλετο, μετὰ δὲ ταῦθ᾽ ἕτερον τεῖχος ᾠκοδόμει περὶ τὴν
                    ἀκρόπολιν, καὶ ναῦς τε κατεσκευάζετο, συνῆγε δὲ καὶ μισθοφόρων πλῆθος,
                    καὶ τὰ λοιπὰ παρεσκευάζετο πρὸς τὴν ἀσφάλειαν τῆς τυραννίδος, ὡς ἂν
                    ἔργοις ἤδη πεῖραν εἰληφὼς ὅτι πᾶν ὑπομένουσιν οἱ Συρακόσιοι
                    χάριν τοῦ μὴ δουλεύειν. <milestone n="11" unit="chapter" /><milestone n="1" unit="section" /><milestone ed="P" unit="para" />τούτων δὲ πραττομένων
                    Φαρνάβαζος ὁ Δαρείου τοῦ βασιλέως σατράπης Ἀλκιβιάδην τὸν
                    Ἀθηναῖον συλλαβὼν ἀνεῖλε, χαρίσασθαι βουλόμενος Λακεδαιμονίοις. τοῦ
                    δ᾽ Ἐφόρου δι᾽ ἄλλας αἰτίας ἐπιβουλευθῆναι γεγραφότος, οὐκ ἄχρηστον
                    εἶναι νομίζω παραθεῖναι τὴν παραδοθεῖσαν ὑπὸ τοῦ συγγραφέως
                    ἐπιβουλὴν κατ᾽ Ἀλκιβιάδου. <milestone n="2" unit="section" />φησὶ γὰρ
                    κατὰ τὴν ἑπτακαιδεκάτην βίβλον Κῦρον μὲν καὶ Λακεδαιμονίους λάθρᾳ
                    παρασκευάζεσθαι ἅμα πολεμεῖν πρὸς Ἀρταξέρξην τὸν ἀδελφόν,
                    Ἀλκιβιάδην δὲ διά τινων αἰσθόμενον τὴν Κύρου προαίρεσιν ἐλθεῖν
                    πρὸς Φαρνάβαζον καὶ περὶ τούτων ἐξηγήσασθαι κατὰ μέρος, ἀξιῶσαι δὲ
                    αὐτὸν δοῦναι ἀναβάσεως ὁδηγὸν πρὸς Ἀρταξέρξην: βούλεσθαι γὰρ
                    ἐμφανίσαι πρῶτον τὴν ἐπιβουλὴν τῷ βασιλεῖ. <milestone n="3" unit="section" />τὸν δὲ Φαρνάβαζον ἀκούσαντα τῶν λόγων,
                    σφετερίσασθαι τὴν ἀπαγγελίαν καὶ πέμψαι πιστοὺς ἄνδρας ὑπὲρ τούτων
                    τῷ βασιλεῖ δηλώσοντας. οὐ διδόντος δὲ τοῦ Φαρναβάζου τοὺς
                    παραπέμψοντας εἰς τὰ βασίλεια, φησὶ τὸν μὲν Ἀλκιβιάδην ὁρμῆσαι πρὸς
                    τὸν σατράπην τῆς Παφλαγονίας, ὅπως δι᾽ ἐκείνου ποιήσαιτο τὴν
                    ἀνάβασιν: τὸν δὲ Φαρνάβαζον φοβηθέντα μὴ περὶ τούτων ἀκούσῃ τὴν
                    ἀλήθειαν ὁ βασιλεύς, ἐπαποστεῖλαι τοὺς ἀνελοῦντας κατὰ τὴν ὁδὸν
                    τὸν Ἀλκιβιάδην. <milestone n="4" unit="section" />τοὺς δὲ καταλαβόντας
                    αὐτὸν τῆς Φρυγίας ἔν τινι κώμῃ κατεσκηνωκότα νυκτὸς περιθεῖναι
                    ξύλων πλῆθος: ἀναφθέντος οὖν πολλοῦ πυρὸς τὸν Ἀλκιβιάδην
                    ἐπιχειρῆσαι μὲν ἀμύνεσθαι, κρατηθέντα δὲ ὑπὸ τοῦ πυρὸς καὶ τῶν εἰς
                    αὐτὸν ἀκοντιζόντων τελευτῆσαι. <milestone n="5" unit="section" /><milestone ed="P" unit="para" />περὶ δὲ τὸν αὐτὸν χρόνον καὶ Δημόκριτος ὁ
                    φιλόσοφος ἐτελεύτησε βιώσας ἔτη ἐνενήκοντα. Λασθένην δὲ τὸν
                    Θηβαῖον τὸν νενικηκότα ταύτην τὴν Ὀλυμπιάδα λέγεται πρὸς ἵππον
                    ἀθλητὴν δραμόντα νικῆσαι: τὸν δὲ δρόμον ἀπὸ τῆς Κορωνείας μέχρι
                    τῆς Θηβαίων πόλεως γενέσθαι. <milestone n="6" unit="section" /><milestone ed="P" unit="para" />κατὰ δὲ τὴν Ἰταλίαν Ῥωμαίων φρουρούντων
                    Ἔρρουκαν πόλιν Οὐόλσκων ἐπελθόντες οἱ πολέμιοι τῆς τε πόλεως
                    ἐκράτησαν καὶ τῶν φρουρῶν τοὺς πλείστους ἀνεῖλαν. <milestone n="12" unit="chapter" /><milestone n="1" unit="section" /><milestone ed="P" unit="para" />τῶν δὲ κατὰ τοῦτον τὸν ἐνιαυτὸν πράξεων τέλος
                    ἐχουσῶν Ἀθήνησι μὲν ἦν ἄρχων Εὐκλείδης, ἐν Ῥώμῃ δὲ τὴν
                    ὑπατικὴν ἀρχὴν διεδέξαντο χιλίαρχοι τέσσαρες, Πόπλιος Κορνήλιος,
                    Νουμέριος Φάβιος, Λεύκιος Οὐαλέριος. <milestone n="2" unit="section" />τούτων δὲ τὴν ἀρχὴν παρειληφότων Βυζάντιοι πρὸς μὲν ἀλλήλους
                    στασιάζοντες, πρὸς δὲ τοὺς παροικοῦντας Θρᾷκας πόλεμον ἔχοντες,
                    κακῶς ἀπήλλαττον: οὐ δυνάμενοι δὲ λύσιν πορίσασθαι τῆς πρὸς ἀλλήλους
                    φιλονεικίας, στρατηγὸν ᾐτήσαντο παρὰ Λακεδαιμονίων. ἐξέπεμψαν οὖν
                    οἱ Σπαρτιᾶται Κλέαρχον καταστήσοντα τὰ κατὰ τὴν πόλιν: <milestone n="3" unit="section" />οὗτος δὲ πιστευθεὶς περὶ τῶν ὅλων καὶ
                    μισθοφόρους πολλοὺς ἀθροίσας, οὐκέτι προστάτης ἦν, ἀλλὰ τύραννος.
                    καὶ τὸ μὲν πρῶτον τοὺς ἄρχοντας αὐτῶν ἐπί τινι θυσίᾳ καλέσας
                    ἀνεῖλε, μετὰ δὲ ταῦτα ἀναρχίας οὔσης ἐν τῇ πόλει, τριάκοντα μὲν
                    τοὺς ὀνομαζομένους Βυζαντίους συνήρπασε καὶ περιθεὶς κάλων
                    ἀπεστραγγάλισε: πάντων δὲ τῶν διαφθαρέντων τὰς οὐσίας σφετερισάμενος
                    ἐπελέγετο καὶ τῶν ἄλλων τοὺς εὐπόρους, καὶ ψευδεῖς αἰτίας
                    ἐπιρρίπτων οὓς μὲν ἀπέκτεινεν, οὓς δ᾽ ἐφυγάδευσε. πολλῶν δὲ
                    χρημάτων κυριεύσας καὶ μισθοφόρων ἀθροίσας πλῆθος τὰ κατὰ τὴν
                    δυναστείαν ἠσφαλίσατο. <milestone n="4" unit="section" />διαβοηθείσης δὲ
                    τῆς κατὰ τὸν τύραννον ὠμότητός τε καὶ δυνάμεως, Λακεδαιμόνιοι τὸ
                    μὲν πρῶτον ἀπέστειλαν πρὸς αὐτὸν πρέσβεις τοὺς πείσοντας ἀποθέσθαι
                    τὴν δυναστείαν: οὐ προσέχοντος δὲ τοῖς ἀξιουμένοις ἔπεμψαν δύναμιν
                    ἐπ᾽ αὐτὸν καὶ στρατηγὸν Πανθοίδαν. <milestone n="5" unit="section" />οὗ
                    τὴν ἔφοδον αἰσθόμενος ὁ Κλέαρχος εἰς Σηλυμβρίαν μετήγαγε τὴν
                    δύναμιν, κύριος ὢν καὶ ταύτης τῆς πόλεως: πολλὰ γὰρ εἰς τοὺς
                    Βυζαντίους ἡμαρτηκὼς ὑπελάμβανεν οὐ μόνον τοὺς Λακεδαιμονίους, ἀλλὰ
                    καὶ τοὺς ἐν τῇ πόλει πολεμίους ἕξειν. <milestone n="6" unit="section" />διόπερ ἐκ Σηλυμβρίας κρίνας ἀσφαλέστερον διαπολεμήσειν, τά τε
                    χρήματα καὶ τὴν δύναμιν μετέστησεν. ὡς δ᾽ ἐπύθετο τοὺς Λακεδαιμονίους
                    ἐγγὺς ὄντας, ἀπήντησεν αὐτοῖς, καὶ περὶ τὸν καλούμενον πόρον
                    συνῆψε μάχην τοῖς περὶ τὸν Πανθοίδαν. <milestone n="7" unit="section" />γενομένου δ᾽ ἐπὶ πολὺν χρόνον τοῦ κινδύνου, καὶ λαμπρῶς
                    ἀγωνισαμένων τῶν Λακεδαιμονίων, οἱ τοῦ τυράννου διεφθάρησαν. ὁ δὲ
                    Κλέαρχος τὸ μὲν πρῶτον μετ᾽ ὀλίγων συγκλεισθεὶς εἰς Σηλυμβρίαν
                    ἐπολιορκεῖτο: μετὰ δὲ ταῦτα φοβηθεὶς διέδρα νυκτὸς καὶ διέπλευσεν εἰς
                    τὴν Ἰωνίαν: ἐκεῖ δ᾽ εἰς συνήθειαν ἐλθὼν Κύρῳ τῷ τοῦ βασιλέως
                    ἀδελφῷ δυνάμεων ἀφηγήσατο. <milestone n="8" unit="section" />ὁ γὰρ
                    Κῦρος, ἄρχων ἀποδεδειγμένος τῶν ἐπὶ θαλάττῃ σατραπειῶν καὶ
                    φρονήματος πλήρης ὤν, διενοεῖτο στρατεύειν ἐπὶ τὸν ἀδελφὸν
                    Ἀρταξέρξην. <milestone n="9" unit="section" />ὁρῶν οὖν τὸν Κλέαρχον
                    τόλμαν ἔχοντα καὶ θράσος πρόχειρον, ἔδωκεν αὐτῷ χρήματα καὶ
                    προσέταξεν ὡς πλείστους ξενολογεῖν, νομίζων εὔθετον ἕξειν συναγωνιστὴν
                    τοῖς ὑπ᾽ αὐτοῦ τολμωμένοις. <milestone n="13" unit="chapter" /><milestone n="1" unit="section" /><milestone ed="P" unit="para" />Λύσανδρος δὲ ὁ
                    Σπαρτιάτης ἐπειδὴ πάσας τὰς ὑπὸ Λακεδαιμονίους πόλεις διῴκησε κατὰ
                    τὴν τῶν ἐφόρων γνώμην, ἐν αἷς μὲν δεκαδαρχίας, ἐν αἷς δ᾽
                    ὀλιγαρχίας καταστήσας, περίβλεπτος ἦν ἐν τῇ Σπάρτῃ. καταλύσας γὰρ
                    τὸν Πελοποννησιακὸν πόλεμον τῇ πατρίδι περιτεθεικὼς ἦν τὴν
                    ἡγεμονίαν ὁμολογουμένην καὶ τὴν κατὰ γῆν καὶ τὴν κατὰ θάλατταν.
                        <milestone n="2" unit="section" />διόπερ ἐπὶ τούτοις πεφρονηματισμένος
                    διενοεῖτο καταλῦσαι τὴν τῶν Ἡρακλειδῶν βασιλείαν καὶ κοινὴν ἐκ
                    πάντων Σπαρτιατῶν ποιῆσαι τὴν αἵρεσιν τῶν βασιλέων: ἤλπιζε γὰρ εἰς
                    ἑαυτὸν τάχιστα τὴν ἀρχὴν ἥξειν διὰ τὸ μεγίστας καὶ καλλίστας
                    πράξεις κατειργάσθαι. <milestone n="3" unit="section" />θεωρῶν δὲ τοὺς
                    Λακεδαιμονίους μάλιστα τοῖς μαντείοις προσέχοντας, ἐπεχείρησε τὴν ἐν
                    Δελφοῖς προφῆτιν διαφθεῖραι χρήμασιν: ἐνόμιζε γάρ, εἰ χρησμὸν λάβοι
                    σύμμαχον ταῖς ἰδίαις ἐπιβολαῖς, ῥᾳδίως ἄξειν ἐπὶ τέλος τὴν
                    προαίρεσιν. <milestone n="4" unit="section" />ἐπεὶ δὲ παμπληθῆ χρήματα
                    τοῖς περὶ τὸ μαντεῖον διατρίβουσιν ὑπισχνούμενος οὐκ ἔπειθε, ταῖς ἐν
                    Δωδώνῃ περὶ τὸ μαντεῖον οὔσαις ἱερείαις προσήνεγκε λόγους περὶ τῶν
                    αὐτῶν διά τινος Φερεκράτους, Ἀπολλωνιάτου μὲν τὸ γένος, ἔχοντος δὲ
                    συνήθειαν πρὸς τοὺς περὶ τὸ ἱερὸν διατρίβοντας. <milestone n="5" unit="section" />οὐδὲν δὲ πρᾶξαι δυνάμενος ἐξεδήμησεν εἰς Κυρήνην,
                    πρόφασιν μὲν ὡς εὐχὰς ἀποδιδοὺς Ἄμμωνι, τῇ δ᾽ ἀληθείᾳ διαφθεῖραι
                    βουλόμενος τὸ μαντεῖον: ἐκόμισε δὲ καὶ χρημάτων πλῆθος, δι᾽ ὧν
                    ἤλπιζε τοὺς περὶ τὸ ἱερὸν διατρίβοντας πεῖσαι. <milestone n="6" unit="section" />καὶ γὰρ ὁ βασιλεὺς τῶν περὶ ἐκείνους τοὺς τόπους
                    Λίβυς ξένος ἦν αὐτῷ πατρικός, καὶ τὸν ἀδελφὸν τοῦ Λυσάνδρου
                    συνέβαινεν ὀνομάζεσθαι Λίβυν ἀπὸ τῆς πρὸς ἐκεῖνον φιλίας. <milestone n="7" unit="section" />διὰ δὴ τούτου καὶ τῶν κομιζομένων χρημάτων
                    ἐλπίσας πείσειν, οὐ μόνον ἀπέτυχε τῆς ἐπιβολῆς, ἀλλὰ καὶ
                    συνεξέπεμψαν οἱ τοῦ μαντείου προεστῶτες πρέσβεις τοὺς κατηγορήσοντας
                    τοῦ Λυσάνδρου περὶ τῆς τοῦ χρηστηρίου διαφθορᾶς. ὁ δὲ Λύσανδρος
                    παραγενηθεὶς εἰς Λακεδαίμονα, κρίσεως αὐτῷ προτεθείσης ἀπελογήσατο
                    πιθανῶς ὑπὲρ αὑτοῦ. <milestone n="8" unit="section" />τότε μὲν οὖν
                    οὐδὲν ᾔδεισαν οἱ Λακεδαιμόνιοι περὶ τῆς τοῦ Λυσάνδρου προαιρέσεως
                    εἰς τὸ καταλῦσαι τοὺς ἀφ᾽ Ἡρακλέους βασιλεῖς: μετὰ δέ τινα χρόνον
                    τελευτήσαντος αὐτοῦ, καί τινων χρηματισμῶν ζητουμένων κατὰ τὴν οἰκίαν,
                    εὗρον λόγον γεγραμμένον πολυτελῶς, ὃν ἐπραγματεύσατο πρὸς τὰ πλήθη,
                    πείσων ἐξ ἁπάντων τῶν πολιτῶν αἱρετοὺς γίνεσθαι βασιλεῖς. <milestone n="14" unit="chapter" /><milestone n="1" unit="section" /><milestone ed="P" unit="para" />Διονύσιος δ᾽ ὁ τῶν Συρακοσίων τύραννος ἐπειδὴ τὴν
                    πρὸς Καρχηδονίους εἰρήνην ἐποιήσατο, τῶν δὲ κατὰ τὴν πόλιν στάσεων
                    ἀπήλλακτο, τὰς ὁμόρους τῶν Χαλκιδέων πόλεις ἔσπευδε προσαγαγέσθαι:
                        <milestone n="2" unit="section" />αὗται δ᾽ ἦσαν Νάξος, Κατάνη,
                    Λεοντῖνοι. τούτων δ᾽ ἐπεθύμει κυριεῦσαι διὰ τὸ συνορίζειν αὐτὰς τῇ
                    Συρακούσῃ καὶ πολλὰς ἀφορμὰς ἔχειν πρὸς τὴν αὔξησιν τῆς
                    δυναστείας. πρῶτον μὲν οὖν τῇ Αἴτνῃ προσστρατοπεδεύσας παρέλαβε τὸ
                    φρούριον, τῶν φυγάδων οὐκ ὄντων ἀξιομάχων πρὸς τηλικαύτην δύναμιν:
                        <milestone n="3" unit="section" />μετὰ δὲ ταῦτα ἐπὶ Λεοντίνους
                    ἀναζεύξας ἐγγὺς τῆς πόλεως κατεστρατοπέδευσε παρὰ τὸν Τηρίαν
                    ποταμόν. καὶ τὸ μὲν πρῶτον ἐκτάξας τὴν δύναμιν ἐξαπέστειλε κήρυκα
                    πρὸς τοὺς Λεοντίνους, κελεύων παραδοῦναι τὴν πόλιν καὶ νομίζων τῷ
                    φόβῳ καταπλῆξαι τοὺς ἔνδον: <milestone n="4" unit="section" />οὐ
                    προσεχόντων δὲ τῶν Λεοντίνων, ἀλλὰ πάντα παρεσκευασμένων τὰ πρὸς τὴν
                    πολιορκίαν, Διονύσιος οὐκ ἔχων μηχανήματα τὴν μὲν πολιορκίαν κατὰ τὸ
                    παρὸν ἀπέγνω, τὴν δὲ χώραν ἅπασαν ἐλεηλάτησεν. <milestone n="5" unit="section" />ἐκεῖθεν δ᾽ ἀνέζευξεν ἐπὶ τοὺς Σικελούς,
                    προσποιούμενος τὸν πρὸς τούτους πόλεμον ἐπαναιρεῖσθαι πρὸς τὸ τοὺς
                    Καταναίους καὶ Ναξίους ῥᾳθυμοτέρους γενέσθαι περὶ τὴν τῆς πόλεως
                    φυλακήν. <milestone n="6" unit="section" />διατρίβων δὲ περὶ τὴν Ἔνναν
                    Ἀείμηνστον τὸν Ἐνναῖον ἔπεισεν ἐπιθέσθαι τυραννίδι, συνεπιλήψεσθαι
                    τῆς προθέσεως ἐπαγγελλόμενος. <milestone n="7" unit="section" />κρατήσαντος
                    δ᾽ ἐκείνου τῆς ἐπιβολῆς, καὶ τὸν Διονύσιον οὐκ εἰσαγαγόντος εἰς
                    τὴν πόλιν, διοργισθεὶς μετεβάλετο καὶ τοὺς Ἐνναίους παρεκάλει
                    καταλύειν τὸν τύραννον. ὧν συνδραμόντων εἰς τὴν ἀγορὰν μετὰ τῶν
                    ὅπλων καὶ τῆς ἐλευθερίας ἀντιποιουμένων, πλήρης ἦν ἡ πόλις
                    ταραχῆς. <milestone n="8" unit="section" />Διονύσιος δὲ πυθόμενος τὴν
                    στάσιν, ἀνέλαβε τοὺς ψιλοὺς καὶ ταχέως διά τινος ἐρήμου τόπου
                    παρεισέπεσεν εἰς τὴν πόλιν, καὶ τὸν μὲν Ἀείμνηστον συλλαβὼν παρέδωκε
                    τοῖς Ἐνναίοις πρὸς τὴν τιμωρίαν, αὐτοὺς δ᾽ οὐδὲν ἀδικήσας ἀπῆλθεν
                    ἐκ τῆς πόλεως. τοῦτο δ᾽ ἔπραξεν οὐχ οὕτως τοῦ δικαίου φροντίζων, ὡς
                    βουλόμενος προτρέψασθαι τὰς ἄλλας πόλεις αὐτῷ πιστεύειν. <milestone n="15" unit="chapter" /><milestone n="1" unit="section" /><milestone ed="P" unit="para" />ἐκεῖθεν δ᾽ ἀναζεύξας τὴν τῶν Ἑρβιταίων πόλιν πορθεῖν
                    ἐπεχείρησεν: οὐδὲν δὲ πράσσων πρὸς μὲν τούτους εἰρήνην ἐποιήσατο,
                    τὴν δὲ δύναμιν ἤγαγεν ἐπὶ Κατάνην: Ἀρκεσίλαος γὰρ στρατηγὸς ὢν
                    τῶν Καταναίων ἐπηγγέλλετο αὐτῷ προδώσειν τὴν πόλιν. διόπερ ὑπὸ
                    τούτου περὶ μέσας νύκτας παρεισαχθεὶς κύριος τῆς Κατάνης ἐγένετο.
                    ἀφελόμενος δὲ τῶν πολιτῶν τὰ ὅπλα, φρουρὰν ἐν αὐτῇ κατέστησεν
                    ἱκανήν. <milestone n="2" unit="section" />μετὰ δὲ ταῦτα Προκλῆς ὁ τῶν
                    Ναξίων ἀφηγούμενος ἐπαγγελιῶν μεγέθει πεισθεὶς παρέδωκε τὴν πατρίδα
                    τῷ Διονυσίῳ: ὃς τὰς δωρεὰς ἀποδοὺς τῷ προδιδόντι καὶ τοὺς
                    συγγενεῖς αὐτῷ χαρισάμενος τὴν πόλιν ἐξηνδραποδίσατο, καὶ τὰς μὲν
                    κτήσεις ἐφῆκε τοῖς στρατιώταις διαρπάσαι, τὰ δὲ τείχη καὶ τὰς
                    οἰκίας κατέσκαψεν. <milestone n="3" unit="section" />παραπλησίως δὲ καὶ
                    τοῖς Καταναίοις χρησάμενος ἐλαφυροπώλησε τοὺς αἰχμαλώτους ἐν
                    Συρακούσαις. τὴν μὲν οὖν τῶν Ναξίων χώραν Σικελοῖς τοῖς ὁμοροῦσιν
                    ἐδωρήσατο, τοῖς δὲ Καμπανοῖς τὴν πόλιν τῶν Καταναίων οἰκητήριον
                    ἔδωκεν. <milestone n="4" unit="section" />μετὰ δὲ ταῦτα ἐπὶ Λεοντίνους
                    στρατεύσας ἁπάσῃ τῇ δυνάμει τὴν πόλιν περιεστρατοπέδευσε, καὶ πρὸς
                    τοὺς ἔνδον διαπρεσβευσάμενος ἐκέλευσεν αὐτοὺς παραδιδόναι τὴν πόλιν
                    καὶ μετέχειν τῆς ἐν Συρακούσαις πολιτείας. οἱ δὲ Λεοντῖνοι, βοήθειαν
                    μὲν οὐδεμίαν ἕξειν προσδοκῶντες, τὰς δὲ Ναξίων καὶ Καταναίων
                    συμφορὰς ἀναλογιζόμενοι, κατεπλήττοντο, φοβούμενοι μὴ τοῖς αὐτοῖς
                    περιπέσωσι δυστυχήμασιν. διόπερ εἴξαντες τῷ καιρῷ συνεχώρησαν, καὶ
                    τὴν πόλιν ἐκλιπόντες εἰς Συρακούσας μετῴκησαν. <milestone n="16" unit="chapter" /><milestone n="1" unit="section" /><milestone ed="P" unit="para" />Ἀρχωνίδης δ᾽ ὁ τῆς Ἑρβίτης ἐπιστάτης, ἐπειδὴ πρὸς
                    Διονύσιον εἰρήνην ὁ δῆμος ὁ τῶν Ἑρβιταίων συνέθετο, διενοεῖτο
                    κτίσαι πόλιν. εἶχε γὰρ μισθοφόρους τε πλείους καὶ σύμμικτον ὄχλον,
                    ὃς τῷ πρὸς Διονύσιον πολέμῳ συνέδραμεν εἰς τὴν πόλιν: πολλοὶ δὲ
                    καὶ τῶν ἀπόρων Ἑρβιταίων ἐπηγγέλλοντο αὐτῷ κοινωνήσειν τῆς
                    ἀποικίας. <milestone n="2" unit="section" />ἀναλαβὼν οὖν τὸ συνδραμὸν
                    πλῆθος κατελάβετό τινα τῶν λόφων ὀκτὼ σταδίους ἀπέχοντα τῆς
                    θαλάττης, ἐν ᾧ πόλιν ἔκτισεν Ἅλαισαν: οὐσῶν δὲ καὶ ἄλλων
                    πόλεων κατὰ τὴν Σικελίαν ὁμωνύμων, Ἀρχωνίδιον αὐτὴν προσηγόρευσεν
                    ἀφ᾽ ἑαυτοῦ. <milestone n="3" unit="section" />ἐν δὲ τοῖς ὕστερον χρόνοις
                    τῆς πόλεως πολλὴν ἐπίδοσιν λαμβανούσης διά τε τὰς ἀπὸ τῆς θαλάττης
                    ἐργασίας καὶ διὰ τὴν ὑπὸ Ῥωμαίων δοθεῖσαν ἀτέλειαν, οἱ
                    Ἁλαισῖνοι τὴν τῶν Ἑρβιταίων συγγένειαν ἀπηρνήσαντο, αἰσχρὸν
                    ἡγούμενοι καταδεεστέρας πόλεως ἑαυτοὺς ἀποίκους νομίζεσθαι. <milestone n="4" unit="section" />οὐ μὴν ἀλλὰ μέχρι νῦν παρ᾽ ἀμφοτέραις
                    συγγένειαί τε πλείονες διαμένουσι καὶ τὰς κατὰ τὸ Ἀπολλώνιον θυσίας
                    τοῖς αὐτοῖς ἔθεσι διοικοῦσιν. τινὲς δέ φασιν ὑπὸ Καρχηδονίων
                    ἐκτίσθαι τὴν Ἅλαισαν, καθ᾽ ὃν καιρὸν Ἰμίλκων τὴν πρὸς τὸν
                    Διονύσιον εἰρήνην ἐποιήσατο. <milestone n="5" unit="section" /><milestone ed="P" unit="para" />κατὰ δὲ τὴν Ἰταλίαν Ῥωμαίοις πρὸς Βηίους
                    πόλεμος συνέστη διὰ τοιαύτας αἰτίας. τότε πρώτως ἐπεψηφίσαντο
                    Ῥωμαῖοι τοῖς στρατιώταις καθ᾽ ἕκαστον ἐνιαυτὸν εἰς ἐφόδια διδόναι
                    χρήματα. ἐξεπολιόρκησαν δὲ καὶ τὴν Οὐόλσκων πόλιν, ἣ τότε μὲν
                    Ἄνξωρ ἐκαλεῖτο, νῦν δ᾽ ὀνομάζεται Ταρρακίνη. <milestone n="17" unit="chapter" /><milestone n="1" unit="section" /><milestone ed="P" unit="para" />τοῦ δ᾽ ἐνιαυσίου χρόνου διεληλυθότος Ἀθήνησι μὲν
                    ἦρχε Μικίων, ἐν δὲ τῇ Ῥώμῃ τὴν ὑπατικὴν ἀρχὴν μετέλαβον
                    χιλίαρχοι τρεῖς, Τίτος Κοΐντιος καὶ Γάιος Ἰούλιος καὶ Αὖλος
                    Μαμίλος. τούτων δὲ τὰς ἀρχὰς λαβόντων οἱ τὸν Ὠρωπὸν οἰκοῦντες
                    πρὸς ἀλλήλους στασιάσαντες ἐφυγάδευσαν τῶν πολιτῶν τινας. <milestone n="2" unit="section" />οἱ δὲ φυγάδες μέχρι μέν τινος δι᾽ ἑαυτῶν
                    ἐπεβάλοντο κατελθεῖν, οὐ δυνάμενοι δὲ τὴν προαίρεσιν ἐπὶ τέλος
                    ἀγαγεῖν, ἔπεισαν τοὺς Θηβαίους ἑαυτοῖς συναποστεῖλαι δύναμιν.
                        <milestone n="3" unit="section" />Θηβαῖοι δὲ στρατεύσαντες ἐπὶ τοὺς
                    Ὠρωπίους καὶ κυριεύσαντες τῆς πόλεως, μετῴκισαν ἀπὸ τῆς θαλάττης
                    αὐτοὺς ὡς ἑπτὰ σταδίους, καὶ χρόνους μέν τινας εἴασαν καθ᾽ αὑτοὺς
                    πολιτεύεσθαι, μετὰ δὲ ταῦτα δόντες πολιτείαν τὴν χώραν Βοιωτίαν
                    ἐποιήσαντο. <milestone n="4" unit="section" /><milestone ed="P" unit="para" />τούτων δὲ πραττομένων Λακεδαιμόνιοι καὶ ἄλλα μὲν πλείονα τοῖς
                    Ἠλείοις ἐνεκάλουν, μάλιστα δ᾽ ὅτι Ἆγιν αὐτῶν τὸν βασιλέα
                    διεκώλυσαν τῷ θεῷ θῦσαι καὶ διότι τοῖς Ὀλυμπίοις Λακεδαιμονίους
                    οὐκ εἴασαν ἀγωνίσασθαι. <milestone n="5" unit="section" />διόπερ κρίναντες
                    πρὸς αὐτοὺς ἐκφέρειν πόλεμον, δέκα πρεσβευτὰς ἀπέστειλαν, πρῶτον μὲν
                    κελεύοντες τὰς περιοίκους πόλεις ἐᾶν αὐτονόμους εἶναι, ἔπειτα τὰς
                    δαπάνας τοῦ πρὸς Ἀθηναίους πολέμου κατὰ τὸ ἐπιβάλλον αὐτοῖς μέρος
                    ἀπῄτουν. <milestone n="6" unit="section" />ταῦτα δ᾽ ἔπραττον προφάσεις
                    αὑτοῖς εὐλόγους καὶ πιθανὰς ἀρχὰς ζητοῦντες πολέμου. οὐ προσεχόντων
                    δὲ τῶν Ἠλείων, ἀλλὰ καὶ προσεγκαλούντων ὅτι τοὺς Ἕλληνας
                    καταδουλοῦνται, τὸν ἕτερον τῶν βασιλέων Παυσανίαν ἐπ᾽ αὐτοὺς
                    ἀπέστειλαν μετὰ στρατιωτῶν τετρακισχιλίων. <milestone n="7" unit="section" />συνηκολούθουν δ᾽ αὐτῷ πολλοὶ στρατιῶται καὶ παρὰ τῶν συμμάχων
                    σχεδὸν ἁπάντων πλὴν Βοιωτῶν καὶ Κορινθίων: οὗτοι δὲ δυσχεραίνοντες
                    τοῖς ὑπὸ Λακεδαιμονίων πραττομένοις οὐ μετέσχον τῆς ἐπὶ τὴν Ἦλιν
                    στρατείας. <milestone n="8" unit="section" />ὁ δ᾽ οὖν Παυσανίας κατ᾽
                    ἔφοδον τῆς Ἀρκαδίας ἐμβαλὼν εἰς τὴν Ἦλιν Λασίωνα μὲν φρούριον
                    εὐθὺς εἷλεν ἐξ ἐφόδου, μετὰ δὲ ταῦτα διὰ τῆς Ἀκρωρείας ἀγαγὼν
                    τὸ στρατόπεδον τέτταρας πόλεις προσηγάγετο, Θραῖστον, Ἅλιον,
                    Ἐπιτάλιον, Ὀποῦντα. <milestone n="9" unit="section" />ἐκεῖθεν δὲ τῇ
                    Πύλῳ προσστρατοπεδεύσας εὐθὺς καὶ τοῦτο τὸ χωρίον παρέλαβεν, ἀπέχον
                    τῆς Ἤλιδος σταδίους ὡς ἑβδομήκοντα. μετὰ δὲ ταῦτ᾽ ἐπ᾽ αὐτὴν
                    πορευθεὶς τὴν Ἦλιν ἐπὶ τῶν πέραν τοῦ ποταμοῦ λόφων
                    κατεστρατοπέδευσεν. Ἠλεῖοι δὲ μικρὸν ἔμπροσθεν ἦσαν παρ᾽ Αἰτωλῶν
                    εἰληφότες συμμάχους ἐπιλέκτους ἄνδρας χιλίους, οἷς τὸν περὶ τὸ
                    γυμνάσιον τόπον δεδώκεισαν φυλάττειν. <milestone n="10" unit="section" />τοῦ
                    δὲ Παυσανίου τοῦτον τὸν τόπον πρῶτον ἐπιχειρήσαντος πολιορκεῖν
                    καταπεφρονηκότως, ὡς οὐδέποτ᾽ ἂν τολμησάντων Ἠλείων ἐπεξελθεῖν,
                    ἐξαίφνης οἵ τε Αἰτωλοὶ καὶ πολλοὶ τῶν πολιτῶν ἐκχυθέντες ἐκ τῆς
                    πόλεως κατεπλήξαντο τοὺς Λακεδαιμονίους, καὶ σχεδὸν τριάκοντα αὐτῶν
                    κατέβαλον. <milestone n="11" unit="section" />ὁ δὲ Παυσανίας τότε μὲν
                    ἔλυσε τὴν πολιορκίαν, μετὰ δὲ ταῦθ᾽ ὁρῶν ἐργώδη τὴν ἅλωσιν
                    οὖσαν, ἐπῄει πορθῶν καὶ φθείρων τὴν χώραν ἱερὰν οὖσαν, καὶ
                    παμπληθεῖς ὠφελείας ἤθροισεν. <milestone n="12" unit="section" />ἤδη δὲ
                    τοῦ χειμῶνος συνεγγίζοντος κατὰ μὲν τὴν Ἠλείαν ἐτείχισε φρούρια,
                    καὶ τὴν ἱκανὴν ἐν αὐτοῖς κατέλιπε δύναμιν, αὐτὸς δὲ μετὰ τῆς
                    ὑπολοίπου στρατιᾶς ἐν Δύμῃ παρεχείμασεν. <milestone n="18" unit="chapter" /><milestone n="1" unit="section" /><milestone ed="P" unit="para" />κατὰ δὲ τὴν Σικελίαν Διονύσιος ὁ τῶν Σικελῶν
                    τύραννος, ἐπειδὴ τὰ κατὰ τὴν δυναστείαν αὐτῷ προεχώρει κατὰ γνώμην,
                    διενοεῖτο μὲν πρὸς Καρχηδονίους ἐκφέρειν πόλεμον: οὔπω δὲ ταῖς
                    παρασκευαῖς ἱκανὸς ὢν τὴν μὲν προαίρεσιν ταύτην ἔκρυπτε, πρὸς δὲ
                    τοὺς μέλλοντας κινδύνους τὰ χρήσιμα διῴκει. <milestone n="2" unit="section" />εἰδὼς οὖν κατὰ τὸν Ἀττικὸν πόλεμον τὴν πόλιν ἐκ
                    θαλάττης εἰς θάλατταν ἀποτετειχισμένην, εὐλαβεῖτο μήποτε παραπλησίοις
                    ἐλαττώμασι περιπεσὼν ἀποκλεισθῇ τῆς εἰς τὴν χώραν ἐξόδου: εὐφυῶς
                    γὰρ ἑώρα κειμένας τὰς καλουμένας Ἐπιπολὰς κατὰ τῆς πόλεως τῶν
                    Συρακοσίων. <milestone n="3" unit="section" />διόπερ τοὺς ἀρχιτέκτονας
                    παραλαβών, ἀπὸ τῆς τούτων γνώμης ἔκρινε δεῖν τειχίσαι τὰς
                    Ἐπιπολάς, ᾗ νῦν τὸ πρὸς τοῖς Ἑξαπύλοις ὑπάρχει τεῖχος.
                        <milestone n="4" unit="section" />ὁ γὰρ τόπος οὗτος τετραμμένος ἐστὶ
                    πρὸς ἄρκτον, ὑπόκρημνος δὲ πᾶς καὶ διὰ τὴν τραχύτητα δυσπρόσοδος ἐκ
                    τῶν ἔξωθεν μερῶν. βουλόμενος οὖν ταχεῖαν τὴν κατασκευὴν τῶν τειχῶν
                    γίνεσθαι, τὸν ἀπὸ τῆς χώρας ὄχλον ἤθροισεν, ἐξ οὗ τοὺς εὐθέτους
                    ἄνδρας <del status="unremarkable">ἐλευθέρους</del> ἐπιλέξας εἰς ἑξακισμυρίους
                    ἐπιδιεῖλε τούτοις τὸν τειχιζόμενον τόπον. <milestone n="5" unit="section" />καθ᾽ ἕκαστον μὲν οὖν στάδιον ἀρχιτέκτονας ἐπέστησε, κατὰ δὲ
                    πλέθρον ἐπέταξεν οἰκοδόμους, καὶ τοὺς τούτοις ὑπηρετήσοντας ἐκ τῶν
                    ἰδιωτῶν εἰς ἕκαστον πλέθρον διακοσίους. χωρὶς δὲ τούτων ἕτεροι
                    παμπληθεῖς τὸν ἀριθμὸν ἔτεμνον τὸν ἀνέργαστον λίθον: ἑξακισχίλια δὲ
                    ζεύγη βοῶν ἐπὶ τὸν οἰκεῖον τόπον παρεκόμιζεν. <milestone n="6" unit="section" />ἡ δὲ τῶν ἐργαζομένων πολυχειρία πολλὴν παρείχετο
                    τοῖς θεωμένοις κατάπληξιν, ἁπάντων σπευδόντων τελέσαι τὸ τεταγμένον. ὁ
                    γὰρ Διονύσιος τὴν προθυμίαν τοῦ πλήθους ἐκκαλούμενος μεγάλας προέθηκε
                    δωρεὰς τοῖς προτερήσασι, δίχα μὲν τοῖς ἀρχιτέκτοσι, χωρὶς δὲ τοῖς
                    οἰκοδόμοις καὶ πάλιν τοῖς ἐργαζομένοις: καὶ αὐτὸς δὲ μετὰ τῶν
                    φίλων προσήδρευε τὰς ἡμέρας ὅλας τοῖς ἔργοις, ἐπὶ πάντα τόπον
                    ἐπιφαινόμενος καὶ τοῖς κακοπαθοῦσιν αἰεὶ προσλαμβάνων. <milestone n="7" unit="section" />καθόλου δ᾽ ἀποθέμενος τὸ τῆς ἀρχῆς βάρος ἰδιώτην
                    αὑτὸν ἀπεδείκνυε, καὶ τοῖς βαρυτάτοις τῶν ἔργων προσιστάμενος
                    ὑπέμενε τὴν αὐτὴν τοῖς ἄλλοις κακοπάθειαν, ὥστε πολλὴ μὲν ἔρις
                    ἐγίνετο καὶ τοῖς τῆς ἡμέρας ἔργοις ἔνιοι προσετίθεσαν καὶ μέρη
                    τῶν νυκτῶν: τοσαύτη σπουδὴ τοῖς πλήθεσιν ἐνεπεπτώκει. <milestone n="8" unit="section" />διόπερ ἀνελπίστως ἐν ἡμέραις εἴκοσι τέλος ἔσχε
                    τὸ τεῖχος, τὸ μὲν μῆκος κατασκευασθὲν ἐπὶ σταδίους τριάκοντα, τὸ δὲ
                    ὕψος σύμμετρον, ὥστε τῷ τοίχῳ τῆς ὀχυρότητος
                    <add>προς</add>γενομένης ἀνάλωτον ἐκ βίας ὑπάρξαι: τοῖς γὰρ
                    πύργοις διείληπτο πυκνοῖς καὶ ὑψηλοῖς, ἔκ τε λίθων ᾠκοδόμητο
                    τετραπέδων φιλοτίμως συνειργασμένων. <milestone n="19" unit="chapter" /><milestone n="1" unit="section" /><milestone ed="P" unit="para" />τοῦ δ᾽
                    ἔτους τούτου διεληλυθότος Ἀθήνησι μὲν ἦν ἄρχων Ἐξαίνετος, ἐν
                    Ῥώμῃ δὲ τὴν ὑπατικὴν ἀρχὴν παρέλαβον χιλίαρχοι ἕξ, Πόπλιος
                    Κορνήλιος, Καίσων Φάβιος, Σπόριος Ναύτιος, Γάιος Οὐαλέριος,
                    Μάνιος Σέργιος. <milestone n="2" unit="section" />περὶ δὲ τούτους τοὺς
                    χρόνους Κῦρος ὁ τῶν ἐπὶ θαλάττης σατραπειῶν ἡγούμενος διενοεῖτο μὲν
                    πάλαι στρατεύειν ἐπὶ τὸν ἀδελφὸν Ἀρταξέρξην: ἦν γὰρ ὁ νεανίσκος
                    φρονήματος πλήρης καὶ προθυμίαν ἔχων οὐκ ἄπρακτον εἰς τοὺς κατὰ
                    πόλεμον ἀγῶνας. <milestone n="3" unit="section" />ἐπεὶ δ᾽ αὐτῷ
                    μισθοφόρων πλῆθος ἱκανὸν συνῆκτο καὶ τὰ πρὸς τὴν στρατείαν
                    εὐτρέπιστο, τοῖς μὲν πλήθεσιν οὐκ ἐδήλου τἀληθές, ἔφασκε δ᾽ εἰς
                    Κιλικίαν ἀνάγειν τὴν δύναμιν ἐπὶ τοὺς ἀφεστηκότας τοῦ βασιλέως
                    τυράννους. <milestone n="4" unit="section" />ἀπέστειλε δὲ καὶ πρὸς
                    Λακεδαιμονίουσπρεσβευτὰς τοὺς ἀνανεωσομένους τὰς κατὰ τὸν πρὸς
                    Ἀθηναίους πόλεμον εὐεργεσίας καὶ παρακαλέσοντας ἑαυτῷ συμμαχεῖν. οἱ
                    δὲ Λακεδαιμόνιοι, νομίσαντες αὑτοῖς συνοίσειν τὸν πόλεμον, ἔγνωσαν
                    τῷ Κύρῳ βοηθεῖν, καὶ παραχρῆμα ἐξέπεμψαν πρεσβευτὰς πρὸς τὸν
                    ἑαυτῶν ναύαρχον Σάμον ὀνομαζόμενον, ὅπως ὅ,τι ἂν κελεύῃ ὁ
                    Κῦρος πράττῃ. <milestone n="5" unit="section" />ὁ δὲ Σάμος εἶχε μὲν
                    τριήρεις εἴκοσι καὶ πέντε, μεθ᾽ ὧν πλεύσας εἰς Ἔφεσον πρὸς τὸν
                    Κύρου ναύαρχον ἕτοιμος ἦν αὐτῷ πάντα συμπράττειν. ἐξέπεμψαν δὲ
                    καὶ πεζοὺς στρατιώτας ὀκτακοσίους, ἡγεμόνα Χειρίσοφον καταστήσαντες.
                    ἀφηγεῖτο δὲ τοῦ βαρβαρικοῦ στόλου Ταμώς, ἔχων τριήρεις πεντήκοντα
                    πολυτελῶς ἐξηρτυμένας: καὶ καταπλευσάντων τῶν Λακεδαιμονίων ἀνήχθησαν
                    οἱ στόλοι τὸν πλοῦν ὡς ἐπὶ Κιλικίας ποιούμενοι. <milestone n="6" unit="section" />Κῦρος δὲ τούς τε ἀπὸ τῆς Ἀσίας στρατολογηθέντας
                    καὶ μισθοφόρους μυρίους τρισχιλίους ἀθροίσας εἰς Σάρδεις, Λυδίας μὲν
                    καὶ Φρυγίας κατέστησεν ἐπιμελητὰς Πέρσας ἑαυτοῦ συγγενεῖς, Ἰωνίας
                    δὲ καὶ τῆς Αἰολίδος, ἔτι δὲ τῶν σύνεγγυς τόπων Ταμώ, φίλον μὲν
                    ὄντα πιστόν, τὸ δὲ γένος ὑπάρχοντα Μεμφίτην: αὐτὸς δὲ μετὰ τῆς
                    δυνάμεως προῆγεν ὡς ἐπὶ τῆς Κιλικίας καὶ Πισιδίας, διαδιδοὺς λόγον
                    ὅτι τινὲς τῶν ἐκεῖ κατοικούντων ἀφεστήκασιν. <milestone n="7" unit="section" />εἶχε δὲ τοὺς ἅπαντας ἀπὸ μὲν τῆς Ἀσίας
                    ἑπτακισμυρίους, ὧν ἦσαν ἱππεῖς τρισχίλιοι, ἀπὸ δὲ Πελοποννήσου
                    καὶ τῆς ἄλλης Ἑλλάδος μισθοφόρους μυρίους τρισχιλίους. <milestone n="8" unit="section" />ἡγεῖτο δὲ τῶν μὲν ἀπὸ Πελοποννήσου χωρὶς
                    Ἀχαιῶν Κλέαρχος ὁ Λακεδαιμόνιος, τῶν δ᾽ ἀπὸ Βοιωτίας Πρόξενος
                    Θηβαῖος, τῶν δ᾽ Ἀχαιῶν Σωκράτης Ἀχαιός, τῶν δ᾽ ἀπὸ Θεσσαλίας
                    Μένων ὁ Λαρισσαῖος. <milestone n="9" unit="section" />τῶν δὲ βαρβάρων
                    τὰς μὲν κατὰ λεπτὸν ἡγεμονίας εἶχον Πέρσαι, τῶν δὲ συμπάντων
                    αὐτὸς ἡγεῖτο Κῦρος, ὃς τοῖς μὲν ἡγεμόσιν ἐδεδηλώκει τὴν ἐπὶ
                    τὸν ἀδελφὸν ἀνάβασιν, τὸ δὲ πλῆθος ἔκρυπτεν, εὐλαβούμενος μήποτε
                    διὰ τὸ μέγεθος τῆς στρατείας ἐγκαταλίπῃ τὴν ἑαυτοῦ προαίρεσιν. διὸ
                    καὶ κατὰ τὴν ὁδοιπορίαν προορώμενος τὸ μέλλον ἐξεθεράπευσε τοὺς
                    στρατιώτας, κοινὸν ἑαυτὸν παρεχόμενος καὶ δαψιλεῖς ἀγορὰς ἑτοιμάζων.
                        <milestone n="20" unit="chapter" /><milestone n="1" unit="section" /><milestone ed="P" unit="para" />ἐπεὶ δὲ διῆλθε Λυδίαν καὶ Φρυγίαν,
                    ἔτι δὲ Καππαδοκίας τὰ συνορίζοντα, παρεγενήθη πρὸς τοὺς ὅρους τῆς
                    Κιλικίας καὶ τὴν πρὸς ταῖς Κιλικίαις πύλαις εἰσβολήν: αὕτη δ᾽
                    ἐστὶ στενὴ καὶ παράκρημνος ἐπὶ σταδίους μὲν εἴκοσι παρατείνουσα,
                    πλησίον δ᾽ αὐτῆς ἐστιν ἐξ ἀμφοτέρων καθ᾽ ὑπερβολὴν ὄρη μεγάλα καὶ
                    δυσπρόσιτα: ἀπὸ δὲ τῶν ὀρῶν ἐξ ἑκατέρου μέρους τείχη κατατείνει
                    μέχρι τῆς ὁδοῦ, καθ᾽ ἣν ἐνῳκοδόμηνται πύλαι. <milestone n="2" unit="section" />διεξαγαγὼν δὲ διὰ τούτων τὴν δύναμιν εἰσέβαλεν εἴς
                    τι πεδίον τῶν κατὰ τὴν Ἀσίαν οὐδενὸς τῷ κάλλει λειπόμενον: δι᾽ οὗ
                    πορευθεὶς εἰς Ταρσόν, μεγίστην τῶν ἐν Κιλικίᾳ πόλεων, ταχέως αὐτῆς
                    ἐγκρατὴς ἐγένετο. Συέννεσις δ᾽ ὁ τῆς Κιλικίας δυναστεύων ὡς ἤκουσε
                    τὸ μέγεθος τῆς τῶν πολεμίων δυνάμεως, εἰς ἀπορίαν πολλὴν ἐνέπιπτεν,
                    οὐκ ὢν ἀξιόμαχος. <milestone n="3" unit="section" />μεταπεμπομένου δ᾽
                    αὐτὸν Κύρου καὶ τὰ πιστὰ δόντος ἐπορεύθη πρὸς αὐτόν, καὶ τὴν
                    ἀλήθειαν τοῦ πολέμου πυθόμενος ὡμολόγησε συμμαχήσειν ἐπὶ τὸν
                    Ἀρταξέρξην, καὶ τὸν ἕνα τῶν υἱῶν τῷ Κύρῳ συνεξαπέστειλεν,
                    αὐτῷ δοὺς τῶν Κιλίκων τοὺς ἱκανοὺς συστρατευσομένους: πανοῦργος γὰρ
                    ὢν τὴν φύσιν καὶ πρὸς τὸ τῆς τύχης ἄδηλον ἀρτισάμενος, τὸν
                    ἕτερον τῶν υἱῶν ἐξέπεμψε λάθρᾳ πρὸς τὸν βασιλέα, δηλώσοντα καὶ
                    τὰς δυνάμεις ἐπ᾽ ἐκεῖνον ἠθροισμένας καὶ διότι τῆς μὲν συμμαχίας δι᾽
                    ἀνάγκην τῷ Κύρῳ μετέχει, τῇ δ᾽ εὐνοίᾳ προσμένων, ἂν καιρὸς
                    γένηται, καταλιπὼν ἐκεῖνον τῷ βασιλεῖ συστρατεύσεσθαι. <milestone n="4" unit="section" />Κῦρος δ᾽ εἴκοσι μὲν ἡμέρας ἐν Ταρσῷ τὴν δύναμιν
                    ἀνέλαβε: μετὰ δὲ ταῦτα ἀναζευγνύντος αὐτοῦ τὸ πλῆθος ὑπώπτευσε τὴν
                    στρατείαν ἐπὶ τὸν Ἀρταξέρξην γίνεσθαι. ἀναλογιζόμενος δὲ ἕκαστος
                    τὰ μήκη τῶν ὁδῶν καὶ τὰ πλήθη τῶν πολεμίων ἐθνῶν, δι᾽ ὧν
                    ἀναγκαῖον ἦν τὴν πορείαν ποιεῖσθαι, τελέως ἠγωνία: διαβεβόητο γὰρ ἡ
                    μὲν ἕως Βάκτρων ὁδὸς οὖσα στρατοπέδῳ τετραμήνου, δύναμις δ᾽
                    ἠθροισμένη τῷ βασιλεῖπλείω τῶν τετταράκοντα μυριάδων. <milestone n="5" unit="section" />διὸ δὴ περιδεεῖς ὄντες ἐκεῖνοι ἠγανάκτουν, καὶ
                    τοὺς ἡγεμόνας δι᾽ ὀργῆς ἔχοντες ἐνεχείρησαν ἀναιρεῖν ὡς προδότας
                    ἑαυτῶν ὄντας. τοῦ δὲ Κύρου δεομένου πάντων, καὶ διαβεβαιουμένου τὴν
                    στρατιὰν ἀνάγειν οὐκ ἐπ᾽ Ἀρταξέρξην, ἀλλ᾽ ἐπί τινα σατράπην τῆς
                    Συρίας, ἐπείσθησαν οἱ στρατιῶται, καὶ λαβόντες πλείω μισθὸν
                    ἀποκατέστησαν εἰς τὴν ἐξ ἀρχῆς εὔνοιαν. <milestone n="21" unit="chapter" /><milestone n="1" unit="section" /><milestone ed="P" unit="para" />ὁ δὲ Κῦρος ἐπειδὴ διῆλθε τὴν Κιλικίαν, παρεγενήθη
                    πρὸς πόλιν Ἰσσόν, ἐπὶ θαλάττης μὲν κειμένην, ἐσχάτην δ᾽ οὖσαν τῆς
                    Κιλικίας. κατέπλευσε δ᾽ εἰς αὐτὴν περὶ τὸν αὐτὸν καιρὸν καὶ ὁ
                    στόλος ὁ τῶν Λακεδαιμονίων, καὶ οἱ στρατηγοῦντες ἐξέβησαν καὶ
                    συντυχόντες τῷ Κύρῳ τὴν τῶν Σπαρτιατῶν εἰς αὐτὸν εὔνοιαν
                    ἀπήγγειλαν, καὶ τοὺς μετὰ Χειρισόφου πεζοὺς ὀκτακοσίους ἐκβιβάσαντες
                    παρέδωκαν. <milestone n="2" unit="section" />τούτους δὲ προσεποιοῦντο μὲν
                    οἱ φίλοι τοῦ Κύρου πέμψαι μισθοφόρους, τῇ δ᾽ ἀληθείᾳ μετὰ τῆς τῶν
                    ἐφόρων γνώμης ἅπαντ᾽ ἐπράττετο: οἱ δὲ Λακεδαιμόνιοι φανερὸν οὔπω
                    τὸν πόλεμον ἐπανῃροῦντο, κατέκρυπτον δὲ τὴν προαίρεσιν, ἐπιτηροῦντες
                    τὴν ῥοπὴν τοῦ πολέμου. ὁ δὲ Κῦρος μετὰ τῆς δυνάμεως ἀνέζευξεν
                    ἐπὶ Συρίας τὴν πορείαν ποιούμενος, καὶ τοὺς ναυάρχους ἐκέλευσε
                    συμπαραπλεῖν ἁπάσαις ταῖς ναυσίν. <milestone n="3" unit="section" />ὡς δ᾽
                    ἦλθεν ἐπὶ τὰς Πύλας καλουμένας καὶ τὸν τόπον εὗρεν ἔρημον τῶν
                    φυλαττόντων, περιχαρὴς ἦν: ἠγωνία γὰρ σφόδρα, μή τινες αὐτὰς εἶεν
                    προκατειλημμένοι. ἔστι δὲ ἡ φύσις τοῦ τόπου στενὴ καὶ παράκρημνος,
                    ὥστε δι᾽ ὀλίγων ῥᾳδίως παραφυλάττεσθαι. <milestone n="4" unit="section" />ὄρη γὰρ πλησίον ἀλλήλων κεῖται, τὸ μὲν τραχὺ καὶ κρημνοὺς ἔχον
                    ἀξιολόγους, ἐπ᾽ αὐτῆς δ᾽ ἄρχεται τῆς ὁδοῦ ἕτερον ὄρος μέγιστον
                    τῶν περὶ τοὺς τόπους ἐκείνους, καὶ καλεῖται μὲν Ἄμανος, παρεκτείνει
                    δὲ παρὰ τὴν Φοινίκην: ὁ δ᾽ ἀνὰ μέσον τόπος τῶν ὀρῶν, ὑπάρχων ὡς
                    τριῶν σταδίων, παντελῶς τετειχισμένος καὶ πύλας ἔχων εἰς στενὸν
                    συγκλειομένας. <milestone n="5" unit="section" />διελθὼν οὖν ὁ Κῦρος
                    ταύτας ἀκινδύνως, τὸν μὲν λοιπὸν στόλον ἀπέστειλεν ἀνακάμψαι εἰς
                    Ἔφεσον: οὐκέτι γὰρ αὐτῷ χρήσιμος ἦν μέλλοντι διὰ μεσογείου τὴν
                    πορείαν ποιεῖσθαι: ὁδοιπορήσας δ᾽ ἡμέρας εἴκοσι παρεγενήθη πρὸς
                    Θάψακον πόλιν, ἣ κεῖται παρὰ τὸν ποταμὸν τὸν Εὐφράτην. <milestone n="6" unit="section" />ἐνταῦθα δὲ πένθ᾽ ἡμέρας διατρίψας, καὶ τὴν
                    δύναμιν ἐξιδιοποιησάμενος ταῖς τε τῶν ἐπιτηδείων ἀφθονίαις καὶ ταῖς
                    ἐκ τῶν προνομῶν ὠφελείαις, συνήγαγεν ἐκκλησίαν, καὶ τὴν ἀλήθειαν
                    τῆς στρατείας ἐδήλωσεν. προσάντως δὲ δεξαμένων τὸν λόγον τῶν
                    στρατιωτῶν, ἐδεῖτο πάντων μὴ καταλιπεῖν ἑαυτόν, ἐπαγγελλόμενος ἄλλας
                    τε μεγάλας δωρεὰς καὶ ὅτι παραγενομένοις αὐτοῖς εἰς Βαβυλῶνα κατ᾽
                    ἄνδρα ἕκαστον δώσει πέντε μνᾶς ἀργυρίου. οἱ μὲν οὖν στρατιῶται
                    ταῖς ἐλπίσι μετεωρισθέντες ἐπείσθησαν ἀκολουθεῖν: <milestone n="7" unit="section" />ὁ δὲ Κῦρος ὡς διέβη τῇ δυνάμει τὸν Εὐφράτην,
                    ἠπείγετο κατὰ τὸ συνεχὲς ὁδοιπορῶν, καὶ παραγενηθεὶς ἐπὶ τοὺς
                    ὅρους τῆς Βαβυλωνίας ἀνελάμβανε τὴν δύναμιν. <milestone n="22" unit="chapter" /><milestone n="1" unit="section" /><milestone ed="P" unit="para" />ὁ δὲ βασιλεὺς Ἀρταξέρξης καὶ πάλαι μὲν ἦν παρὰ
                    Φαρναβάζου πεπυσμένος ὅτι στρατόπεδον ἐπ᾽ αὐτὸν ἀθροίζει λάθρᾳ
                    Κῦρος, καὶ τότε δὴ πυθόμενος αὐτοῦ τὴν ἀνάβασιν μετεπέμπετο τὰς
                    πανταχόθεν δυνάμεις εἰς Ἐκβάτανα τῆς Μηδίας. <milestone n="2" unit="section" />ἐπεὶ δὲ αἵ τε παρ᾽ Ἰνδῶν καί τινων ἄλλων ἐθνῶν
                    καθυστέρουν διὰ τὸ μακρὰν ἀφεστάναι τοὺς τόπους, μετὰ τῆς συναχθείσης
                    στρατιᾶς ὥρμησεν ἀπαντήσων τῷ Κύρῳ. εἶχε δὲ τοὺς ἅπαντας
                    στρατιώτας σὺν ἱππεῦσιν οὐκ ἐλάττους τετταράκοντα μυριάδων, καθά φησιν
                    Ἔφορος. <milestone n="3" unit="section" />ὡς δ᾽ εἰς τὸ Βαβυλώνιον ἧκε
                    πεδίον, παρὰ τὸν Εὐφράτην στρατοπεδείαν ἐβάλετο, διανοούμενος ἐν
                    ταύτῃ καταλιπεῖν τὴν ἀποσκευήν: ἐπυνθάνετο γὰρ τοὺς πολεμίους οὐ
                    μακρὰν ὄντας, καὶ τὸ παράβολον αὐτῶν τῆς τόλμης ὑπώπτευεν.
                        <milestone n="4" unit="section" />ὀρύξας οὖν τάφρον τὸ μὲν πλάτος
                    ποδῶν ἑξήκοντα, τὸ δὲ βάθος ποδῶν δέκα, περιέθηκε κύκλῳ τὰς
                    συνακολουθούσας ἁρμαμάξας καθαπερεὶ τεῖχος. καταλιπὼν δ᾽ ἐν τῇ
                    παρεμβολῇ τὴν ἀποσκευὴν καὶ τὸν ἀχρεῖον ὄχλον, ἐπὶ μὲν ταύτης
                    ἱκανὴν φυλακὴν παρέστησεν, αὐτὸς δὲ τὴν δύναμιν εὔζωνον προαγαγὼν
                    ἀπήντα τοῖς πολεμίοις ἐγγὺς ὑπάρχουσιν. <milestone n="5" unit="section" />ὁ δὲ Κῦρος ὡς εἶδε προϊοῦσαν τὴν τοῦ βασιλέως στρατιάν, εὐθὺς
                    εἰς τάξεις κατέστησε τὸ σφέτερον στρατόπεδον. τὸ μὲν οὖν δεξιὸν
                    κέρας παρὰ τὸν Εὐφράτην παρεκτεῖνον πεζοὶ μὲν ἐπεῖχον Λακεδαιμόνιοι
                    καί τινες τῶν μισθοφόρων, ὧν ἁπάντων Κλέαρχος ὁ Λακεδαιμόνιος
                    ἀφηγεῖτο: συνηγωνίζοντο δ᾽ αὐτῷ τῶν ἱππέων οἱ συναχθέντες ἀπὸ
                    Παφλαγονίας, ὄντες ὑπὲρ τοὺς χιλίους: τὸ δὲ θάτερον μέρος ἐπεῖχον
                    οἵ τ᾽ ἀπὸ Φρυγίας καὶ Λυδίας, ἔτι δὲ τῶν ἱππέων περὶ χιλίους,
                    ὧν εἶχε τὴν ἡγεμονίαν Ἀριδαῖος. <milestone n="6" unit="section" />αὐτὸς δὲ ὁ Κῦρος ἐτέτακτο κατὰ μέσην τὴν φάλαγγα τοὺς κρατίστους
                    ἔχων Περσῶν τε καὶ τῶν ἄλλων βαρβάρων ὡς μυρίους: προηγοῦντο δ᾽
                    αὐτῷ τῶν ἱππέων οἱ κάλλιστα διεσκευασμένοι χίλιοι, θώρακας ἔχοντες
                    καὶ μαχαίρας Ἑλληνικάς. <milestone n="7" unit="section" />Ἀρταξέρξης δὲ
                    πρὸ μὲν τῆς φάλαγγος πάσης ἔστησεν ἅρματα δρεπανηφόρα τὸν ἀριθμὸν
                    οὐκ ὀλίγα: καὶ τῶν μὲν κεράτων Πέρσας ἡγεμόνας κατέστησε, κατὰ δὲ
                    τὸ μέσον αὐτὸς ἐτάχθη τῶν ἐπιλέκτων ἔχων οὐκ ἐλάττους
                    πεντακισμυρίων. <milestone n="23" unit="chapter" /><milestone n="1" unit="section" /><milestone ed="P" unit="para" />ὡς δὲ τρεῖς σχεδὸν
                    σταδίους ἀπεῖχον ἀλλήλων αἱ δυνάμεις, οἱ μὲν Ἕλληνες παιανίσαντες
                    τὸ μὲν πρῶτον ἡσυχῇ προῆγον: ὡς δ᾽ ἐντὸς βέλους ἦσαν, ἔθεον κατὰ
                    πολλὴν σπουδήν. παρηγγελκὼς δ᾽ αὐτοῖς Κλέαρχος ὁ Λακεδαιμόνιος ἦν
                    τοῦτο πράττειν: τὸ μὲν γὰρ ἐκ διαστήματος πολλοῦ μὴ τρέχειν ἤμελλεν
                    ἀκεραίους τοῖς σώμασι τοὺς ἀγωνιζομένους τηρήσειν εἰς τὴν μάχην, τὸ
                    δ᾽ ἐγγὺς ὄντας δρόμῳ προσιέναι τὰς τῶν τόξων βολὰς καὶ τῶν ἄλλων
                    βελῶν ὑπερπετεῖς ἐδόκει ποιήσειν. <milestone n="2" unit="section" />ἐπεὶ
                    δ᾽ ἤγγισαν οἱ μετὰ Κύρου τῷ τοῦ βασιλέως στρατοπέδῳ, τοσοῦτ᾽ ἐπ᾽
                    αὐτοὺς ἐρρίφη βελῶν πλῆθος, ὅσον εἰκός ἐστιν ἐκ δυνάμεως
                    ἐνεχθῆναι συνεστώσης ἐκ μυριάδων τετταράκοντα. οὐ μὴν ἀλλὰ βραχὺν
                    χρόνον παντελῶς τοῖς παλτοῖς διαγωνισάμενοι, τὸ λοιπὸν ἐκ χειρὸς ἤδη
                    τὴν μάχην συνίσταντο. <milestone n="3" unit="section" />Λακεδαιμόνιοι δὲ
                    μετὰ τῶν ἄλλων μισθοφόρων εὐθὺς ἐκ τῆς πρώτης συστάσεως ἐξέπληξαν
                    τοὺς ἀντιτεταγμένους βαρβάρους τῇ τε τῶν ὅπλων λαμπρότητι καὶ ταῖς
                    εὐχειρίαις. <milestone n="4" unit="section" />ἐκεῖνοι μὲν γὰρ ἦσαν
                    ὅπλοις τε μικροῖς ἐσκεπασμένοι καὶ τὰ πολλὰ τῶν ταγμάτων ἔχοντες
                    ψιλικά, πρὸς δὲ τούτοις ἄπειροι τῶν κατὰ πόλεμον κινδύνων: οἱ δ᾽
                    Ἕλληνες διὰ τὸ μῆκος τοῦ Πελοποννησιακοῦ πολέμου κατὰ τὸ συνεχὲς
                    ἐν μάχαις γεγενημένοι πολὺ ταῖς ἐμπειρίαις διέφερον. διόπερ εὐθὺ
                    τρεψάμενοι τοὺς καθ᾽ αὑτοὺς ἐδίωκον, καὶ πολλοὺς τῶν βαρβάρων
                    ἀνῄρουν. <milestone n="5" unit="section" />κατὰ δὲ μέσην τὴν τάξιν
                    ἔτυχε μὲν ἀμφοτέρους τοὺς ὑπὲρ τῆς βασιλείας ἀγωνιζομένους
                    ταχθῆναι: διὸ καὶ κατανοήσαντες τὸ γεγενημένον ὥρμησαν ἐπ᾽ ἀλλήλους,
                    φιλοτιμούμενοι δι᾽ ἑαυτῶν κρῖναι τὴν μάχην: συνήγαγε γάρ, ὡς ἔοικεν,
                    ἡ τύχη τὴν ὑπὲρ τῆς ἡγεμονίας τοῖς ἀδελφοῖς ἔριν εἰς μονομαχίαν
                    καθάπερ εἰς ἀπομίμημα τῆς παλαιᾶς ἐκείνης καὶ τραγῳδουμένης τῆς
                    περὶ τὸν Ἐτεοκλέα καὶ Πολυνείκην τόλμης. <milestone n="6" unit="section" />Κῦρος μὲν οὖν φθάσας ἐκ διαστήματος ἠκόντισε, καὶ
                    τυχὼν τοῦ βασιλέως ἔσφηλεν αὐτὸν ἐπὶ τὴν γῆν: ὃν ταχέως οἱ περὶ
                    αὐτὸν ἁρπάσαντες ἀπήνεγκαν ἐκ τῆς μάχης. καὶ τὴν μὲν τοῦ βασιλέως
                    ἡγεμονίαν διαδεξάμενος Τισσαφέρνης ἀνὴρ Πέρσης παρεκάλει τε τὰ πλήθη
                    καὶ αὐτὸς λαμπρῶς ἠγωνίζετο: ἀναμαχόμενος δὲ τὸ περὶ τὸν βασιλέα
                    γεγονὸς ἐλάττωμα καὶ μετὰ τῶν ἐπιλέκτων ἐπὶ πάντα τόπον
                    ἐπιφαινόμενος πολλοὺς ἀνῄρει τῶν ἀντιτεταγμένων, ὥστε τὴν
                    ἐπιφάνειαν αὐτοῦ πόρρωθεν ὑπάρχειν ἐπίσημον. <milestone n="7" unit="section" />ὁ δὲ Κῦρος ἐπαρθεὶς τῷ προτερήματι τῶν περὶ
                    αὐτὸν εἰς μέσους ἐβιάσατο τοὺς πολεμίους, καὶ τὸ μὲν πρῶτον
                    ἀφειδῶς τῇ τόλμῃ χρώμενος πολλοὺς ἀνῄρει, μετὰ δὲ ταῦτα
                    προχειρότερον κινδυνεύων ὑπό τινος τῶν τυχόντων Περσῶν πληγεὶς
                    ἐπικαίρως ἔπεσεν. τούτου δ᾽ ἀναιρεθέντος οἱ τοῦ βασιλέως πρὸς τὴν
                    μάχην ἐπερρώσθησαν, καὶ τέλος τῷ τε πλήθει καὶ τῇ τόλμῃ
                    κατεπόνησαν τοὺς ἀνθεστηκότας. <milestone n="24" unit="chapter" /><milestone n="1" unit="section" />ἐκ δὲ θατέρου μέρους Ἀριδαῖος ὁ Κύρου
                    σατράπης τεταγμένος ἐπὶ τῆς ἡγεμονίας τὸ μὲν πρῶτον εὐρώστως
                    ἐδέξατο τοὺς ἐπιόντας βαρβάρους: μετὰ δὲ ταῦτα τῆς φάλαγγος ἐπὶ
                    πολὺ παρεκτεινούσης κυκλούμενος καὶ τὴν Κύρου τελευτὴν πυθόμενος,
                    ἔφυγε μετὰ τῶν ἰδίων στρατιωτῶν πρός τινα τῶν ἰδίων σταθμῶν,
                    ἔχοντα καταφυγὴν οὐκ ἀνεπιτήδειον. <milestone n="2" unit="section" />Κλέαρχος δὲ θεωρῶν τήν τε μέσην τάξιν καὶ τἄλλα μέρη τῶν συμμάχων
                    τετραμμένα, τοῦ μὲν διώκειν ἀπέστη, τοὺς δὲ στρατιώτας ἀνακαλούμενος
                    καθίστα: εὐλαβεῖτο γὰρ μήποτε πάσης τῆς δυνάμεως ἐπὶ τοὺς Ἕλληνας
                    ἐλθούσης κυκλωθῶσι καὶ πάντες ἀπόλωνται. <milestone n="3" unit="section" />οἱ δὲ μετὰ τοῦ βασιλέως ταχθέντες ἐπειδὴ τὰ καθ᾽ αὑτοὺς
                    ἐτρέψαντο, πρῶτον μὲν τὴν ἀποσκευὴν τοῦ Κύρου διήρπασαν, μετὰ δὲ
                    ταῦτα ἤδη νυκτὸς ἐπελθούσης ἀθροισθέντες ἐπὶ τοὺς Ἕλληνας
                    ὥρμησαν: ὧν δεξαμένων τὴν ἔφοδον εὐγενῶς, ὀλίγον μὲν χρόνον
                    ὑπέμενον οἱ βάρβαροι, μετ᾽ ὀλίγον δὲ ταῖς τόλμαις καὶ ταῖς
                    εὐχειρίαις νικώμενοι πρὸς φυγὴν ὥρμησαν. <milestone n="4" unit="section" />οἱ δὲ περὶ Κλέαρχον πολλοὺς τῶν βαρβάρων ἀνελόντες, ὡς ἤδη νὺξ
                    ἦν, ἀναχωρήσαντες τρόπαιον ἔστησαν, καὶ περὶ δευτέραν σχεδὸν φυλακὴν
                    ἔφθασαν εἰς τὴν παρεμβολήν. <milestone n="5" unit="section" />τῆς δὲ
                    μάχης τοιοῦτον τέλος λαβούσης ἀνῃρέθησαν τῶν τοῦ βασιλέως πλείους
                    τῶν μυρίων πεντακισχιλίων, ὧν τοὺς πλείστους ἀνεῖλον οἱ μετὰ
                    Κλεάρχου ταχθέντες Λακεδαιμόνιοί τε καὶ μισθοφόροι. <milestone n="6" unit="section" />ἐκ δὲ θατέρου μέρους τῶν Κύρου στρατιωτῶν ἔπεσον
                    περὶ τρισχιλίους: τῶν δὲ Ἑλλήνων φασὶν ἀναιρεθῆναι μὲν οὐδένα,
                    τρωθῆναι δ᾽ ὀλίγους. <milestone n="7" unit="section" /><milestone ed="P" unit="para" />τῆς δὲ νυκτὸς παρελθούσης Ἀριδαῖος ὁ πεφευγὼς εἰς
                    τὸν σταθμὸν ἀπέστειλέ τινας πρὸς τὸν Κλέαρχον, παρακαλῶν πρὸς
                    ἑαυτὸν ἀπαγαγεῖν τοὺς στρατιώτας καὶ κοινῇ διασώζεσθαι πρὸς τοὺς
                    ἐπὶ θάλατταν τόπους: ἀνῃρημένου γὰρ Κύρου καὶ τῶν τοῦ βασιλέως
                    δυνάμεων ὑπερεχουσῶν, ἀγωνία πολλὴ κατέσχε τοὺς τετολμηκότας ἐπὶ τῇ
                    καταλύσει τῆς Ἀρταξέρξου βασιλείας στρατεύεσθαι. <milestone n="25" unit="chapter" /><milestone n="1" unit="section" />ὁ δὲ Κλέαρχος
                    ἀνακαλεσάμενος τούς τε στρατηγοὺς καὶ τοὺς ἐφ᾽ ἡγεμονίας τεταγμένους
                    ἐβουλεύετο περὶ τῶν παρόντων. ὄντων δ᾽ αὐτῶν περὶ ταῦτα
                    παρεγενήθησαν παρὰ τοῦ βασιλέως πρέσβεις, ὧν ἦν ἀρχιπρεσβευτὴς ἀνὴρ
                    Ἕλλην, ὄνομα μὲν Φάλυνος, γένος δὲ Ζακύνθιος. εἰσαχθέντες δ᾽ εἰς
                    τὸ συνέδριον εἶπον, ὅτι λέγει ὁ βασιλεὺς Ἀρταξέρξης: Ἐπειδὴ
                    νενίκηκα Κῦρον ἀποκτείνας, παράδοτε τὰ ὅπλα, καὶ πρὸς τὰς θύρας
                    αὐτοῦ βαδίσαντες ζητεῖτε, πῶς ἂν αὐτὸν ἐκθεραπεύσαντες ἀγαθοῦ τινος
                    μεταλάβητε. <milestone n="2" unit="section" />ῥηθέντων δὲ τούτων ἀπόκρισιν
                    ἔδωκεν ἕκαστος τῶν στρατηγῶν τοιαύτην οἵαν Λεωνίδης, καθ᾽ ὃν
                    καιρὸν περὶ Θερμοπύλας αὐτοῦ φυλάττοντος τὰς παρόδους Ξέρξης
                    ἀπέστειλεν ἀγγέλους, κελεύων τῶν ὅπλων παραχωρῆσαι. <milestone n="3" unit="section" />καὶ γὰρ τότε Λεωνίδης εἶπεν ἀπαγγεῖλαι τῷ
                    βασιλεῖ διότι νομίζομεν, κἂν φίλοι γενώμεθα τῷ Ξέρξῃ, μετὰ τῶν
                    ὅπλων ὄντες ἀμείνους ἔσεσθαι σύμμαχοι, κἂν πολεμεῖν πρὸς αὐτὸν
                    ἀναγκασθῶμεν, βέλτιον μετὰ τούτων ἀγωνιεῖσθαι. <milestone n="4" unit="section" />παραπλησίως δὲ καὶ τοῦ Κλεάρχου περὶ τούτων
                    ἀποκριναμένου, Πρόξενος ὁ Θηβαῖος εἶπεν, ὅτι νῦν τὰ μὲν ἄλλα
                    σχεδὸν ἀποβεβλήκαμεν, λέλειπται δ᾽ ἡμῖν ἥ τ᾽ ἀρετὴ καὶ τὰ ὅπλα.
                    νομίζομεν οὖν, ἂν μὲν ταῦτα φυλάττωμεν, χρησίμην ἡμῖν ἔσεσθαι καὶ
                    τὴν ἀρετήν, ἂν δὲ παραδῶμεν, οὐδὲ ταύτην ἡμῖν ἔσεσθαι βοηθόν.
                    διόπερ ἐκέλευσε τῷ βασιλεῖ λέγειν, ὡς ἂν περὶ ἡμῶν κακόν τι
                    βουλεύηται, διὰ τούτων πρὸς αὐτὸν διαγωνιούμεθα περὶ τῶν ἀγαθῶν τῶν
                    ἐκείνου. <milestone n="5" unit="section" />λέγεται δὲ καὶ Σώφιλον τὸν
                    ἐφ᾽ ἡγεμονίας τεταγμένον εἰπεῖν, ὅτι θαυμάζει τοὺς παρὰ τοῦ
                    βασιλέως λόγους: εἰ μὲν γὰρ αὐτὸν δοκεῖ κρείσσονα τῶν Ἑλλήνων
                    εἶναι, μετὰ τῆς δυνάμεως ἐλθὼν λαβέτω τὰ παρ᾽ ἡμῶν ὅπλα: εἰ δὲ
                    πείσας βούλεται, λεγέτω, τίνα χάριν ἡμῖν ἀντὶ τούτων ἀξίαν δώσει.
                        <milestone n="6" unit="section" />μετὰ δὲ τούτους Σωκράτης Ἀχαιὸς
                    εἶπεν, ὅτι λίαν αὐτοῖς ἐκπληκτικῶς ὁ βασιλεὺς προσφέρεται: ἃ μὲν
                    γὰρ παρ᾽ ἡμῶν βούλεται λαβεῖν παραχρῆμ᾽ ἀπαιτεῖ, τὰ δ᾽ ἀντὶ τούτων
                    δοθησόμενα μετὰ ταῦτ᾽ ἀξιοῦν προστάττει. καθόλου δ᾽ εἰ μὲν ἀγνοῶν
                    τοὺς νενικηκότας ὡς ἡττημένους κελεύει τὸ προσταττόμενον ποιεῖν,
                    μαθέτω ποτέρων ἐστὶν ἡ νίκη παραγενηθεὶς μετὰ τῆς πολυαρίθμου
                    δυνάμεως: εἰ δὲ σαφῶς ἡμᾶς εἰδὼς νενικηκότας ψεύδεται, πῶς αὐτῷ
                    περὶ τῶν εἰς ὕστερον ἐπαγγελιῶν πιστεύσομεν; <milestone n="7" unit="section" />—οἱ μὲν οὖν ἄγγελοι τοιαύτας ἀποκρίσεις
                    λαβόντες ἐχωρίσθησαν: οἱ δὲ περὶ Κλέαρχον ἀνέζευξαν πρὸς τὸν
                    σταθμόν, ὅπου τὸ διασεσωσμένον στρατόπεδον ἦν ἀνακεχωρηκός. εἰς
                    ταὐτὸ δὲ πάσης τῆς δυνάμεως ἐλθούσης, περὶ τῆς ἐπὶ θάλατταν
                    καταβάσεως ἐβουλεύοντο κοινῇ καὶ περὶ τῆς πορείας. <milestone n="8" unit="section" />ἔδοξεν οὖν αὐτοῖς μὴ τὴν αὐτὴν ἀναχώρησιν
                    ᾗπερ ἦλθον ποιεῖσθαι: πολὺ γὰρ αὐτῆς ἦν ἔρημον, ἐν ᾧ τροφὰς
                    οὐχ ὑπελάμβανον ἕξειν, δυνάμεως πολεμίας ἀκολουθούσης. γνόντες δ᾽
                    ἐπὶ Παφλαγονίας ἀναζευγνύειν, οὗτοι μὲν ὥρμησαν ἐπὶ Παφλαγονίαν
                    μετὰ τῆς δυνάμεως, κατὰ σχολὴν ὁδοιποροῦντες, ὡς ἂν ἅμα τὰς τροφὰς
                    ποριζόμενοι: <milestone n="26" unit="chapter" /><milestone n="1" unit="section" />ὁ δὲ βασιλεὺς βέλτιον ἔχων ἀπὸ τοῦ τραύματος, ὡς ἐπύθετο τὴν
                    τῶν ἐναντίων ὑποχώρησιν, νομίσας αὐτοὺς φεύγειν, ὥρμησε μετὰ τῆς
                    δυνάμεως κατὰ σπουδήν. <milestone n="2" unit="section" />καταλαβὼν δ᾽
                    αὐτοὺς διὰ τὸ βραδέως ὁδοιπορεῖν, τότε μὲν ἤδη νυκτὸς οὔσης
                    ἐγγὺς τὴν στρατοπεδείαν ἐποιήσατο, ἅμα δ᾽ ἡμέρᾳ διατασσόντων τῶν
                    Ἑλλήνων τὸ στρατόπεδον εἰς μάχην, πέμψας τοὺς ἀγγέλους κατὰ μὲν τὸ
                    παρὸν εἰς τρεῖς ἡμέρας ἀνοχὰς ἐποιήσατο: <milestone n="3" unit="section" />ἐν δὲ ταύταις συνεφώνησαν, ὥστε αὐτὸν μὲν φιλίαν
                    παρασχέσθαι τὴν χώραν καὶ τοὺς ἡγησομένους ἐπὶ θάλατταν δοῦναι καὶ
                    τοῖς διεξιοῦσιν ἀγορὰν παρέχειν, τοὺς δὲ μετὰ Κλεάρχου μισθοφόρους
                    καὶ τοὺς μετ᾽ Ἀριδαίου πάντας πορεύεσθαι διὰ τῆς χώρας μηδὲν
                    ἀδίκημα ποιοῦντας. <milestone n="4" unit="section" />μετὰ δὲ ταῦθ᾽ οὗτοι
                    μὲν περὶ τὰς ὁδοιπορίας ἐγίνοντο, τὴν δὲ δύναμιν ὁ βασιλεὺς
                    ἀπήγαγεν εἰς Βαβυλῶνα. ἐκεῖ δὲ τῶν κατὰ τὴν μάχην ἀνδραγαθησάντων
                    κατ᾽ ἀξίαν ἕκαστον τιμήσας ἔκρινε πάντων ἄριστον γεγενῆσθαι
                    Τισσαφέρνην. διὸ καὶ μεγάλαις αὐτὸν τιμήσας δωρεαῖς ἔδωκε τὴν
                    ἑαυτοῦ θυγατέρα πρὸς συμβίωσιν, καὶ τὸ λοιπὸν διετέλει πιστότατον
                    αὐτὸν ἔχων φίλον: ἔδωκε δ᾽ αὐτῷ καὶ τὴν ἡγεμονίαν ὧν Κῦρος
                    ἐπὶ θαλάττης ἦρχε σατραπειῶν. <milestone n="5" unit="section" />ὁ δὲ
                    Τισσαφέρνης θεωρῶν τὸν βασιλέα δι᾽ ὀργῆς ἔχοντα τοὺς Ἕλληνας,
                    ἐπηγγείλατ᾽ αὐτῷ ἅπαντας ἀνελεῖν, ἐὰν αὐτῷ μὲν δυνάμεις δῷ,
                    πρὸς δὲ Ἀριδαῖον διαλλαγῇ: προδοθήσεσθαι γὰρ ὑπὸ τούτου τοὺς
                    Ἕλληνας κατὰ τὴν ὁδοιπορίαν. ὁ δὲ βασιλεὺς ἀσμένως τοὺς λόγους
                    δεξάμενος τούτῳ μὲν ἔδωκεν ἐξ ἁπάσης τῆς δυνάμεως ἐπιλέξαι τοὺς
                    κρατίστους ὅσους προαιροῖτο. <milestone n="6" unit="section" /> <gap /> 
                    ἄλλοις γε ἡγεμόσιν ἐλθεῖν καὶ κατὰ πρόσωπον ἀκοῦσαι τῶν λόγων.
                    διόπερ οἵ τε στρατηγοὶ σχεδὸν ἅπαντες μετὰ Κλεάρχου καὶ τῶν λοχαγῶν
                    ὡς εἴκοσι πρὸς Τισσαφέρνην ἦλθον: καὶ στρατιωτῶν δὲ πρὸς ἀγορὰν
                    ἐλθεῖν βουλομένων ἠκολούθησαν ὡς διακόσιοι. <milestone n="7" unit="section" />Τισσαφέρνης δὲ τοὺς μὲν στρατηγοὺς εἰς τὴν σκηνὴν
                    ἐκάλεσεν, οἱ δὲ λοχαγοὶ πρὸς ταῖς θύραις διέτριβον. καὶ μετ᾽ ὀλίγον
                    ἐκ τῆς Τισσαφέρνους σκηνῆς ἀρθείσης φοινικίδος ὁ μὲν τοὺς στρατηγοὺς
                    ἔνδον συνέλαβε, τοὺς δὲ λοχαγοὺς οἷς ἦν συντεταγμένον ἐπελθόντες
                    ἀνεῖλον, ἄλλοι δὲ τοὺς ἐπὶ τὴν ἀγορὰν ἥκοντας τῶν στρατιωτῶν
                    ἀνῄρουν: ἐξ ὧν εἷς φυγὼν εἰς τὴν ἰδίαν παρεμβολὴν ἐδήλωσε τὴν
                    συμφοράν. <milestone n="27" unit="chapter" /><milestone n="1" unit="section" /><milestone ed="P" unit="para" />οἱ δὲ στρατιῶται πυθόμενοι τὰ
                    γεγενημένα παρ᾽ αὐτὸν μὲν τὸν καιρὸν ἐξεπλάγησαν καὶ πάντες ἐχώρουν
                    εἰς ὅπλα μετὰ πολλῆς ἀταξίας, ὡς ἂν ἀναρχίας οὔσης: μετὰ δὲ
                    ταῦτα, οὐδενὸς αὐτοῖς παρενοχλοῦντος, εἵλοντο στρατηγοὺς μὲν πλείους,
                    ἑνὶ δὲ τῶν ὅλων τὴν ἡγεμονίαν ἀπέδωκαν Χειρισόφῳ τῷ
                    Λακεδαιμονίῳ. <milestone n="2" unit="section" />οὗτοι δὲ διατάξαντες τὸ
                    στρατόπεδον εἰς τὴν ὁδοιπορίαν ὥς ποτ᾽ αὐτοῖς ἐδόκει κάλλιστα
                    προῆγον ἐπὶ Παφλαγονίαν. Τισσαφέρνης δὲ τοὺς στρατηγοὺς δήσας
                    ἀπέστειλε πρὸς Ἀρταξέρξην: ἐκεῖνος δὲ τοὺς μὲν ἄλλους ἀνεῖλε,
                    Μένωνα δὲ μόνον ἀφῆκεν: ἐδόκει γὰρ μόνος οὗτος στασιάζων πρὸς
                    τοὺς συμμάχους προδώσειν τοὺς Ἕλληνας. <milestone n="3" unit="section" />Τισσαφέρνης δὲ μετὰ τῆς δυνάμεως ἐπακολουθῶν τοῖς Ἕλλησιν
                    ἐξήπτετο, καὶ κατὰ στόμα μὲν οὐκ ἐτόλμα παρατάττεσθαι, φοβούμενος
                    ἀπεγνωσμένων ἀνδρῶν θράσος καὶ ἀπόνοιαν, ἐν δὲ τοῖς εὐθέτοις
                    τόποις παρενοχλῶν μεγάλῳ μὲν οὐδενὶ κακῷ περιβάλλειν αὐτοὺς
                    ἠδύνατο, μικρὰ δὲ βλάπτων μέχρι τοῦ τῶν Καρδούχων καλουμένων ἔθνους
                    ἐπηκολούθησεν. <milestone n="4" unit="section" />καὶ Τισσαφέρνης μὲν
                    οὐδὲν ἔτι δυνάμενος πρᾶξαι, μετὰ τῆς δυνάμεως ἐπ᾽ Ἰωνίας
                    ἀνέζευξεν: οἱ δὲ Ἕλληνες ἐφ᾽ ἑπτὰ μὲν ἡμέρας διεπορεύοντο τὰ τῶν
                    Καρδούχων ὄρη, πολλὰ κακὰ πάσχοντες ὑπὸ τῶν ἐγχωρίων ἀλκίμων τε
                    ὄντων καὶ τῆς χώρας ἐμπείρων. <milestone n="5" unit="section" />ἦσαν δ᾽
                    οὗτοι πολέμιοι μὲν τοῦ βασιλέως, ἐλεύθεροι δὲ καὶ τὰ κατὰ πόλεμον
                    ἀσκοῦντες, μάλιστα δ᾽ ἐκπονοῦντες σφενδόναις ὡς μεγίστους λίθους
                    ἐμβάλλειν καὶ τοξεύμασιν ὑπερμεγέθεσι χρῆσθαι, δι᾽ ὧν τοὺς Ἕλληνας
                    κατατιτρώσκοντες ἐξ ὑπερδεξίων τόπων πολλοὺς μὲν ἀνεῖλον, οὐκ
                    ὀλίγους δὲ κακῶς διέθεσαν. <milestone n="6" unit="section" />τὰ γὰρ βέλη
                    μείζω καθεστῶτα δυεῖν πηχῶν ἔδυνε διά τε τῶν ἀσπίδων καὶ θωράκων,
                    ὥστε μηδὲν τῶν ὅπλων ἰσχύειν τὴν βίαν αὐτῶν ὑπομένειν: οὕτω γάρ
                    φασι μεγάλοις κεχρῆσθαι οἰστοῖς, ὥστε τοὺς Ἕλληνας ἐναγκυλοῦντας τὰ
                    ῥιπτόμενα βέλη τούτοις σαυνίοις χρωμένους ἐξακοντίζειν. <milestone n="7" unit="section" />διελθόντες οὖν τὴν προειρημένην χώραν ἐπιπόνως
                    παρεγενήθησαν πρὸς τὸν Κεντρίτην ποταμόν: ὃν διαβάντες εἰσέβαλον εἰς
                    τὴν Ἀρμενίαν. ταύτης δ᾽ ἦν σατράπης Τιρίβαζος, πρὸς ὃν σπεισάμενοι
                    διεπορεύοντο τὴν χώραν ὡς φίλοι. <milestone n="28" unit="chapter" /><milestone n="1" unit="section" /><milestone ed="P" unit="para" />ὁδοιποροῦντες δὲ διὰ τῶν Ἀρμενίων ὀρῶν ἐλήφθησαν ὑπὸ χιόνος
                    πολλῆς, καὶ παρεκινδύνευσαν ἀπολέσθαι πάντες. τοῦ γὰρ ἀέρος
                    τεταραγμένου τὸ μὲν πρῶτον κατ᾽ ὀλίγον ἤρξατο χιὼν πίπτειν ἐκ τοῦ
                    περιέχοντος, ὥστε τοὺς ὁδοιποροῦντας μηδὲν ἐμποδίζεσθαι τῆς εἰς
                    τοὔμπροσθεν πορείας: μετὰ δὲ ταῦτα πνεύματος ἐπιγινομένου μᾶλλον
                    αἰεὶ κατερρίπτετο καὶ τὴν χώραν ἐπεκάλυπτεν, ὥστε μηκέτι δύνασθαι
                    μήτε τὰς ὁδοὺς μήτε ὁλοσχερῶς τὰς ἰδιότητας τῶν τόπων θεωρεῖσθαι.
                        <milestone n="2" unit="section" />διόπερ ἀθυμία τὸ στρατόπεδον
                    ὑπεδύετο καὶ δέος, ἀνακάμπτειν μὲν εἰς ἀπώλειαν οὐ βουλομένων,
                    προάγειν δὲ διὰ τὸ πλῆθος τῶν χιόνων οὐ δυναμένων. τοῦ δὲ χειμῶνος
                    ἐπίτασιν λαμβάνοντος ἐπεγενήθη πνευμάτων μέγεθος μετὰ πολλῆς χαλάζης,
                    ὥστε τοῦ συρμοῦ κατὰ πρόσωπον ὄντος ἀναγκασθῆναι καθίσαι τὴν
                    δύναμιν ἅπασαν: ἕκαστος γὰρ τὴν ἐκ τῆς ὁδοιπορίας κακοπάθειαν
                    ὑπομένειν ἀδυνατῶν, οὗ ποτε τύχοι, μένειν ἠναγκάζετο. <milestone n="3" unit="section" />ἀποροῦντες δὲ πάντων τῶν ἀναγκαίων ἐκείνην μὲν
                    τὴν ἡμέραν καὶ τὴν νύκτα διεκαρτέρουν ὑπαίθριοι, πολλοῖς συνεχόμενοι
                    κακοῖς: διὰ γὰρ τὸ πλῆθος τῆς κατὰ τὸ συνεχὲς ἐκχεομένης χιόνος τά
                    τε ὅπλα πάντα συνεκαλύφθη καὶ τὰ σώματα διὰ τὸν ἀπὸ τῆς αἰθρίας
                    πάγον περιεψύχετο. διὰ δὲ τὴν ὑπερβολὴν τῶν κακῶν ὅλην τὴν νύκτα
                    διηγρύπνουν: καὶ τινὲς μὲν πῦρ ἐκκαύσαντες τῆς ἀπὸ τούτου βοηθείας
                    ἐτύγχανον, τινὲς δὲ περικαταληφθέντες ὑπὸ τοῦ πάγου τὰ σώματα πᾶσαν
                    ἀπεγίνωσκον ἐπικουρίαν, τῶν ἀκρωτηρίων αὐτοῖς σχεδὸν ἁπάντων
                    ἀπονεκρουμένων. <milestone n="4" unit="section" />διόπερ ὡς ἡ νὺξ διῆλθε,
                    τῶν θ᾽ ὑποζυγίων τὰ πλεῖστα εὑρέθη διεφθαρμένα καὶ τῶν ἀνδρῶν
                    πολλοὶ μὲν τετελευτηκότες, οὐκ ὀλίγοι δὲ τὴν μὲν ψυχὴν ἔχοντες
                    ἔμφρονα, τὸ δὲ σῶμα διὰ τὸν πάγον ἀκίνητον: ἔνιοι δὲ καὶ τοὺς
                    ὀφθαλμοὺς ἐτυφλώθησαν διά τε τὸ ψῦχος καὶ τὴν ἀνταύγειαν τῆς
                    χιόνος. <milestone n="5" unit="section" />καὶ τελείως ἂν ἅπαντες
                    διεφθάρησαν, εἰ μὴ βραχὺ διελθόντες εὗρον κώμας γεμούσας τῶν
                    ἐπιτηδείων. αὗται δὲ τὰς μὲν τοῖς ὑποζυγίοις καταβάσεις εἶχον
                    ὀρυκτάς, τὰς δὲ τοῖς ἀνδράσι κατὰ κλιμάκων  <gap /> ταῖς οἰκίαις τά τε
                    βοσκήματα τρεφόμενα χόρτῳ, τοῖς δ᾽ ἀνδράσι πολλὴν ἀφθονίαν πάντων
                    τῶν πρὸς τὸ ζῆν ἀναγκαίων. <milestone n="29" unit="chapter" /><milestone n="1" unit="section" /><milestone ed="P" unit="para" />ἐμμείναντες δὲ ταῖς
                    κώμαις ἡμέρας ὀκτὼ παρεγενήθησαν πρὸς τὸν Φᾶσιν ποταμόν. ἐκεῖ δὲ
                    τέτταρας ἡμέρας διανύσαντες διεπορεύοντο τὴν Χάων καὶ Φασιανῶν
                    χώραν. ἐπιθεμένων δ᾽ αὐτοῖς τῶν ἐγχωρίων, τούτους μὲν ἐν τῇ μάχῃ
                    νικήσαντες πολλοὺς ἀνεῖλον, αὐτοὶ δὲ καταλαμβάνοντες τὰς τῶν
                    ἐγχωρίων κτήσεις γεμούσας ἀγαθῶν ἐνδιέτριψαν ἐν αὐταῖς ἡμέρας
                    πεντεκαίδεκα. <milestone n="2" unit="section" />ἀναζεύξαντες δ᾽ ἐκεῖθεν
                    διῆλθον τὴν Χαλδαίων καλουμένων χώραν ἐν ἡμέραις ἑπτά, καὶ
                    παρεγενήθησαν πρὸς τὸν Ἅρπαγον ὀνομαζόμενον ποταμόν, ὄντα τὸ πλάτος
                    πλέθρων τεττάρων. ἐντεῦθεν δὲ διὰ τῆς Σκυτίνων πορευόμενοι διῆλθον
                    ὁδὸν πεδινήν, ἐν ᾗ τρεῖς ἡμέρας αὑτοὺς ἀνέλαβον, εὐποροῦντες
                    ἁπάντων τῶν ἀναγκαίων. μετὰ δὲ ταῦτ᾽ ἀναζεύξαντες τεταρταῖοι
                    παρεγενήθησαν πρὸς πόλιν μεγάλην Γυμνασίαν ὀνομαζομένην. <milestone n="3" unit="section" />ἐκ δὲ ταύτης ὁ τῶν τόπων τούτων ἀφηγούμενος
                    ἐσπείσατο πρὸς αὐτοὺς καὶ τοὺς ὁδηγήσοντας ἐπὶ θάλατταν συνέστησεν.
                    ἐν ἡμέραις δὲ πεντεκαίδεκα παραγενόμενοι ἐπὶ τὸ Χήνιον ὄρος, ὡς
                    εἶδον πορευόμενοι οἱ πρῶτοι τὴν θάλατταν, περιχαρεῖς ἦσαν καὶ
                    τοιαύτην ἐποίουν κραυγήν, ὥστε τοὺς ἐπὶ τῆς οὐραγίας ὄντας
                    ὑπολαμβάνοντας πολεμίων ἔφοδον εἶναι χωρεῖν εἰς ὅπλα. <milestone n="4" unit="section" />ὡς δ᾽ ἅπαντες ἀνέβησαν ἐπὶ τὸν τόπον, ἐξ
                    οὗ τὴν θάλατταν ἦν ὁρᾶν, τοῖς θεοῖς ἀνατείναντες τὰς χεῖρας
                    ηὐχαρίστουν ὡς ἤδη διασεσωσμένοι: συνενέγκαντες δ᾽ εἰς ἕνα τόπον
                    λίθους παμπληθεῖς, καὶ ποιήσαντες ἐξ αὐτῶν ἀναστήματα μεγάλα, σκῦλα
                    τῶν βαρβάρων ἀνέθεσαν, βουλόμενοι τῆς στρατείας ἀθάνατον ὑπόμνημα
                    καταλιπεῖν. καὶ τῷ μὲν ὁδηγήσαντι φιάλην ἀργυρᾶν καὶ στολὴν
                    Περσικὴν ἐδωρήσαντο: ὃς δείξας αὐτοῖς τὴν ἐπὶ Μάκρωνας ὁδὸν
                    ἀπηλλάγη. <milestone n="5" unit="section" />οἱ δ᾽ Ἕλληνες εἰσβαλόντες
                    εἰς τὴν τῶν Μακρώνων χώραν ἐσπείσαντο, καὶ πρὸς πίστιν παρὰ μὲν
                    ἐκείνων λόγχην ἔλαβον βαρβαρικήν, αὐτοὶ δ᾽ Ἑλληνικὴν ἔδωκαν: ταῦτα
                    γὰρ ἔφασαν αὑτοῖς οἱ βάρβαροι διὰ προγόνων παραδεδόσθαι πρὸς πίστιν
                    βεβαιότατα. ὡς δὲ τοὺς τούτων ὅρους διῆλθον, παρεγενήθησαν εἰς τὴν
                    τῶν Κόλχων χώραν. <milestone n="6" unit="section" />εἰς ἣν ἀθροισθέντων
                    τῶν ἐγχωρίων ἐπ᾽ αὐτούς, τούτους μὲν κρατήσαντες μάχῃ πολλοὺς
                    ἀνεῖλαν, αὐτοὶ δὲ λόφον ὀχυρὸν καταλαβόμενοι τὴν χώραν ἐπόρθουν,
                    καὶ τὰς ὠφελείας εἰς τοῦτον ἀθροίσαντες ἀφθόνως ἑαυτοὺς
                    ἀνελάμβανον. <milestone n="30" unit="chapter" /><milestone n="1" unit="section" />εὑρίσκετο δὲ καὶ σμήνη παμπληθῆ περὶ τοὺς τόπους, ἐξ ὧν πολυτελῆ
                    προσεφέρετο κηρία. τούτων δ᾽ οἱ γευσάμενοι παραλόγῳ περιέπιπτον
                    συμπτώματι: οἱ γὰρ μεταλαβόντες αὐτῶν ἄφρονες ἐγίνοντο καὶ πίπτοντες
                    ἐπὶ τὴν γῆν ὅμοιοι τοῖς τετελευτηκόσιν ὑπῆρχον. <milestone n="2" unit="section" />πολλῶν δὲ φαγόντων διὰ τὴν γλυκύτητα τῆς
                    ἀπολαύσεως, ταχὺ τὸ πλῆθος ἐγεγόνει τῶν πεπτωκότων οἱονεὶ τροπῆς ἐν
                    πολέμῳ γεγενημένης. ἐκείνην μὲν οὖν τὴν ἡμέραν ἠθύμησεν ἡ
                    δύναμις, καταπεπληγμένη τό τε παράδοξον καὶ τὸ πλῆθος τῶν ἠτυχηκότων:
                    τῇ δ᾽ ὑστεραίᾳ περὶ τὴν αὐτὴν ὥραν ἅπαντες ἑαυτοὺς ἀνελάμβανον
                    καὶ κατ᾽ ὀλίγον ἀνακτώμενοι τὸ φρονεῖν ἀνέστησαν, καὶ τὸ σῶμα
                    διετέθησαν ὁμοίως τοῖς ἐκ φαρμακοποσίας διασωθεῖσιν. <milestone n="3" unit="section" />ὡς δ᾽ ἀνέλαβον ἑαυτοὺς ἐν τρισὶν ἡμέραις,
                    ἐπορεύθησαν εἰς Τραπεζοῦντα πόλιν Ἑλληνίδα, Σινωπέων μὲν ἄποικον,
                    κειμένην δ᾽ ἐν τῇ Κόλχων χώρᾳ. ἐνταῦθα δὲ διατρίψαντες ἡμέρας
                    τριάκοντα, παρὰ μὲν τοῖς ἐγχωρίοις λαμπρῶς ἐξενίσθησαν, αὐτοὶ δὲ
                    τῷ τε Ἡρακλεῖ καὶ Διὶ σωτηρίῳ θυσίαν ἐποίησαν καὶ γυμνικὸν
                    ἀγῶνα, καθ᾽ ὃν τόπον φασὶ προσπλεῦσαι τὴν Ἀργὼ καὶ τοὺς περὶ
                    Ἰάσονα. <milestone n="4" unit="section" />ἐκεῖθεν δὲ Χειρίσοφον μὲν τὸν
                    ἀφηγούμενον ἀπέστειλαν εἰς Βυζάντιον ἐπὶ πλοῖα καὶ τριήρεις: ἔλεγε
                    γὰρ εἶναι φίλος Ἀναξιβίῳ τῷ Βυζαντίων ναυάρχῳ. τοῦτον μὲν οὖν
                    ἐπὶ κέλητος ἐξέπεμψαν: λαβόντες δὲ τῶν ἐπικώπων δύο πλοιάρια παρὰ
                    τῶν Τραπεζουντίων, ἐλῄστευον τοὺς περιοικοῦντας βαρβάρους καὶ κατὰ
                    γῆν καὶ κατὰ θάλατταν. <milestone n="5" unit="section" />ἐφ᾽ ἡμέρας μὲν
                    οὖν τριάκοντα περιέμειναν τὸν Χειρίσοφον: ὡς δ᾽ ἐκεῖνος ἐβράδυνεν,
                    αἱ δὲ τροφαὶ τοῖς ἀνθρώποις ἐσπάνιζον, ἀνέζευξαν ἐκ Τραπεζοῦντος,
                    καὶ τριταῖοι παρεγενήθησαν εἰς Κερασοῦντα πόλιν Ἑλληνίδα, Σινωπέων
                    ἄποικον. ἐν ταύτῃ δὲ ἡμέρας διατρίψαντές τινας παρεγενήθησαν εἰς τὸ
                    τῶν Μοσυνοίκων ἔθνος. <milestone n="6" unit="section" />τῶν δὲ βαρβάρων
                    συστραφέντων ἐπ᾽ αὐτοὺς ἐκράτησαν μάχῃ καὶ πολλοὺς ἀνεῖλον.
                    συμφυγόντων δ᾽ εἴς τι χωρίον, ἐν ᾧ κατῴκουν ἑπτωρόφους ἔχοντες
                    ξυλίνους πύργους, συνεχεῖς προσβολὰς ποιησάμενοι κατὰ κράτος εἷλαν.
                    ἦν δὲ τὸ χωρίον τοῦτο μητρόπολις τῶν ἄλλων ἐρυμάτων, ἐν ᾧ καὶ
                    ὁ βασιλεὺς αὐτῶν κατῴκει τὸν ὑψηλότατον τόπον ἔχων. <milestone n="7" unit="section" />ἔθος δ᾽ ἔχει πάτριον μένειν ἐν αὐτῷ τὸν πάντα
                    βίον, κἀκεῖθεν διαδιδόναι τοῖς ὄχλοις τὰ προστάγματα. βαρβαρώτατον δ᾽
                    ἔφασαν οἱ στρατιῶται τοῦτο διεληλυθέναι τὸ ἔθνος, καὶ ταῖς μὲν
                    γυναιξὶν αὐτοὺς πλησιάζειν ἁπάντων ὁρώντων, τοὺς δὲ παῖδας τῶν
                    πλουσιωτάτων τρέφεσθαι καρύοις ἑφθοῖς, ἅπαντας δ᾽ ἐκ παιδὸς στίγμασι
                    τόν τε νῶτον καὶ τὰ στήθη καταπεποικίλθαι. ταύτην μὲν οὖν τὴν χώραν
                    ἐν ἡμέραις ὀκτὼ διεπορεύθησαν, τὴν δ᾽ ἐχομένην ἐν τρισίν, ἣν
                    ἐκάλουν Τιβαρηνήν. <milestone n="31" unit="chapter" /><milestone n="1" unit="section" />κἀκεῖθεν εἰς Κοτύωρα πόλιν παρεγενήθησαν Ἑλληνίδα,
                    Σινωπέων ἄποικον. ἐν ταύτῃ δὲ πεντήκονθ᾽ ἡμέρας διέτριψαν τοὺς
                    περιοίκους τῆς Παφλαγονίας τε καὶ τοὺς ἄλλους βαρβάρους λῃστεύοντες.
                    Ἡρακλεῶται δὲ καὶ Σινωπεῖς ἀπέστειλαν αὐτοῖς πλοῖα, δι᾽ ὧν αὐτοί
                    τε καὶ τὰ σκευοφόρα διεκομίσθησαν. <milestone n="2" unit="section" />ἡ δὲ
                    Σινώπη Μιλησίων μὲν ἦν ἄποικος, κειμένη δ᾽ ἐν τῇ Παφλαγονίᾳ
                    μέγιστον εἶχεν ἀξίωμα τῶν περὶ τοὺς τόπους: ἐν ᾗ δὴ καθ᾽ ἡμᾶς
                    ἔσχε Μιθριδάτης ὁ πρὸς Ῥωμαίους διαπολεμήσας τὰ μέγιστα βασίλεια.
                        <milestone n="3" unit="section" />παρεγενήθη δὲ καὶ ἐνταῦθα Χειρίσοφος
                    ὁ πρὸς τὰς τριήρεις ἀπεσταλμένος ἄπρακτος. οὐ μὴν ἀλλ᾽ οἱ Σινωπεῖς
                    φιλοφρόνως αὐτοὺς ξενίσαντες ἀπέπεμψαν αὐτοὺς κατὰ θάλατταν εἰς
                    Ἡράκλειαν, Μεγαρέων ἄποικον: καὶ καθωρμίσθη πᾶς ὁ στόλος πρὸς τὴν
                    Ἀχερουσίαν χερρόνησον, ὅπου φασὶν Ἡρακλέα τὸν ἐξ ᾄδου Κέρβερον
                    ἀναγαγεῖν. <milestone n="4" unit="section" />ἐκεῖθεν δὲ πεζῇ διὰ
                    Βιθυνίας πορευόμενοι κινδύνοις περιέπιπτον, τῶν ἐγχωρίων ἐξαπτομένων
                    κατὰ τὴν πορείαν. μόγις οὖν διεσώθησαν εἰς Χρυσόπολιν τῆς
                    Χαλκηδονίασοἱ περιλειφθέντες ἀπὸ μυρίων ὀκτακισχίλιοι τριακόσιοι.
                        <milestone n="5" unit="section" />ἐκεῖθεν δὲ ῥᾳδίως ἤδη τὸ λοιπὸν
                    τινὲς μὲν διεσώθησαν εἰς τὰς πατρίδας, οἱ δὲ λοιποὶ περὶ τὴν
                    Χερρόνησον ἀθροισθέντες ἐπόρθουν τὴν παρακειμένην Θρᾳκῶν χώραν. ἡ
                    μὲν οὖν ἐπ᾽ Ἀρταξέρξην Κύρου στρατεία τοιοῦτον ἔσχε τὸ τέλος.
                        <milestone n="32" unit="chapter" /><milestone n="1" unit="section" /><milestone ed="P" unit="para" />οἱ δ᾽ ἐν ταῖς Ἀθήναις δυναστεύοντες
                    τριάκοντα τύραννοι καθ᾽ ἡμέραν οὐκ ἐπαύοντο τοὺς μὲν φυγαδεύοντες,
                    τοὺς δὲ ἀναιροῦντες. τῶν δὲ Θηβαίων ἀγανακτούντων ἐπὶ τοῖς
                    γινομένοις καὶ φιλοφρόνως τοὺς φυγάδας ὑποδεχομένων, Θρασύβουλος
                    Στιριεὺς ὀνομαζόμενος, ὢν Ἀθηναῖος, ὑπὸ δὲ τῶν τριάκοντα
                    πεφυγαδευμένος, συνεργούντων αὐτῷ λάθρᾳ τῶν Θηβαίων κατελάβετο τῆς
                    Ἀττικῆς χωρίον ὀνομαζόμενον Φυλήν. ἦν δὲ τὸ φρούριον ὀχυρόν τε
                    σφόδρα καὶ τῶν Ἀθηνῶν ἀπέχον σταδίους ἑκατόν, ὥστε πολλὰς
                    ἀφορμὰς αὐτοῖς παρέχεσθαι πρὸς τὴν ἔφοδον. <milestone n="2" unit="section" />οἱ δὲ τριάκοντα τύραννοι πυθόμενοι τὸ γεγονός, τὸ
                    μὲν πρῶτον ἐξήγαγον ἐπ᾽ αὐτοὺς τὴν δύναμιν ὡς πολιορκήσοντες τὸ
                    χωρίον: πλησίον δὲ τῆς Φυλῆς αὐτῶν στρατοπεδευόντων ἐπεγενήθη πολὺς
                    νιφετός. <milestone n="3" unit="section" />καί τινων ἐπιχειρησάντων
                    μετασκηνοῦν, οἱ πολλοὶ φεύγειν αὐτοὺς ὑπέλαβον καὶ πλησίον τινὰ
                    πολεμίαν δύναμιν εἶναι: ἐμπεσόντος δὲ εἰς τὸ στρατόπεδον θορύβου τοῦ
                    καλουμένου Πανικοῦ μετεστρατοπέδευσαν εἰς ἕτερον τόπον. <milestone n="4" unit="section" />οἱ δὲ τριάκοντα θεωροῦντες τοὺς πολίτας ἐν
                    Ἀθήναις, ὅσοι μὴ μετεῖχον τῆς τῶν τρισχιλίων πολιτείας, μετεώρους
                    ὄντας πρὸς τὴν κατάλυσιν τῆς δυναστείας, μετῴκισαν αὐτοὺς εἰς τὸν
                    Πειραιᾶ, καὶ τοῖς ξενικοῖς ὅπλοις διακατεῖχον τὴν πόλιν:
                    Ἐλευσινίους δὲ καὶ Σαλαμινίους αἰτιασάμενοι τὰ τῶν φυγάδων φρονεῖν,
                    ἅπαντας ἀνεῖλον. <milestone n="5" unit="section" />τούτων δὲ πραττομένων
                    πολλοὶ τῶν φυγάδων συνέρρεον πρὸς τοὺς περὶ Θρασύβουλον  <gap /> φανερῶς
                    μὲν περί τινων αἰχμαλώτων διαλεξόμενοι, λάθρᾳ δὲ συμβουλεύειν αὐτῷ
                    διαλῦσαι τὸ συνεστηκὸς φυγαδικὸν καὶ μεθ᾽ ἑαυτῶν τῆς πόλεως
                    δυναστεύειν ἀντὶ Θηραμένους προσαιρεθέντα, λαβεῖν δ᾽ ἐξουσίαν δέκα
                    τῶν φυγάδων οὓς ἂν προαιρῆται κατάγειν εἰς τὴν πατρίδα. <milestone n="6" unit="section" />ὁ μὲν Θρασύβουλος ἔφησε προκρίνειν τὴν
                    ἑαυτοῦ φυγὴν τῆς τῶν τριάκοντα δυναστείας, καὶ τὸν πόλεμον οὐ
                    καταλύσειν, εἰ μὴ πάντες οἱ πολῖται κατέλθωσι καὶ τὴν πάτριον
                    πολιτείαν ὁ δῆμος ἀπολάβῃ. οἱ δὲ τριάκοντα θεωροῦντες πολλοὺς μὲν
                    ἀφ᾽ ἑαυτῶν ἀφισταμένους διὰ τὸ μῖσος, τοὺς δὲ φυγάδας ἀεὶ πλείους
                    γινομένους, ἀπέστειλαν εἰς Σπάρτην πρέσβεις περὶ βοηθείας, αὐτοὶ δ᾽
                    ὅσους ἠδύναντο πλείστους ἀθροίσαντες ἐν ὑπαίθρῳ περιεστρατοπέδευσαν
                    περὶ τὰς ὀνομαζομένας Ἀχαρνάς. <milestone n="33" unit="chapter" /><milestone n="1" unit="section" />ὁ δὲ Θρασύβουλος τὴν ἱκανὴν
                    φυλακὴν τοῦ χωρίου καταλιπὼν ἐξήγαγε τοὺς φυγάδας, ὄντας χιλίους καὶ
                    διακοσίους: ἐπιθέμενος δὲ τῇ τῶν ἐναντίων παρεμβολῇ νυκτὸς
                    ἀπροσδοκήτως καὶ συχνοὺς ἀποκτείνας, τοὺς ἄλλους διὰ τὸ παράδοξον
                    ἐξέπληξε καὶ φυγεῖν εἰς Ἀθήνας ἠνάγκασεν. <milestone n="2" unit="section" />μετὰ δὲ τὴν μάχην ὁ Θρασύβουλος εὐθὺς μὲν
                    ὥρμησεν ἐπὶ τὸν Πειραιᾶ καὶ κατελάβετο τὴν Μουνυχίαν, λόφον
                    ἔρημον καὶ καρτερόν, οἱ δὲ τύραννοι τῇ δυνάμει πάσῃ καταβάντες εἰς
                    τὸν Πειραιᾶ προσέβαλον τῇ Μουνυχίᾳ, Κριτίου τὴν ἡγεμονίαν
                    ἔχοντος. ἐπὶ πολὺν δὲ χρόνον τῆς μάχης καρτερᾶς γενομένης, οἱ μὲν
                    τύραννοι τοῖς πλήθεσιν ὑπερεῖχον, οἱ δὲ φυγάδες τῇ τῶν τόπων
                    ὀχυρότητι. <milestone n="3" unit="section" />τέλος δὲ Κριτίου πεσόντος οἱ
                    μετὰ τῶν τριάκοντα κατεπλάγησαν καὶ πρὸς τοὺς ὁμαλωτέρους τόπους
                    κατέφυγον, οὐ τολμώντων τῶν φυγάδων εἰς ἐκείνους καταβαίνειν. μετὰ δὲ
                    ταῦτα συχνῶν ἀφισταμένων πρὸς τοὺς φυγάδας, οἱ περὶ τὸν Θρασύβουλον
                    ἐξαίφνης ἐπέθεντο τοῖς ἐναντίοις, καὶ μάχῃ κρατήσαντες ἐκυρίευσαν
                    τοῦ Πειραιῶς. <milestone n="4" unit="section" />εὐθὺ δὲ πολλοὶ μὲν τῶν
                    ἐκ τῆς πόλεως ἐπιθυμοῦντες ἀπαλλαγῆναι τῆς τυραννίδος συνέρρεον εἰς
                    τὸν Πειραιᾶ, πάντες δ᾽ οἱ κατὰ τὰς πόλεις διερριμμένοι φυγάδες
                    ἀκούοντες τὰ προτερήματα τῶν περὶ Θρασύβουλον, ἧκον εἰς Πειραιᾶ,
                    καὶ τὸ λοιπὸν ἤδη πολὺ ταῖς δυνάμεσιν οἱ φυγάδες ὑπερεῖχον: διὸ
                    καὶ πολιορκεῖν τὴν πόλιν ἐπεχείρησαν. <milestone n="5" unit="section" />οἱ
                    δ᾽ ἐν ταῖς Ἀθήναις τοὺς μὲν τριάκοντα τῆς ἀρχῆς παύσαντες ἐκ τῆς
                    πόλεως ἐξέπεμψαν, δέκα δ᾽ ἄνδρας κατέστησαν αὐτοκράτορας, εἰ
                    δύναιντο, μάλιστα φιλικῶς διαλύεσθαι τὸν πόλεμον. οὗτοι δὲ
                    παραλαβόντες τὴν ἀρχὴν τούτων μὲν ἠμέλησαν, ἑαυτοὺς δὲ τυράννους
                    ἀποδείξαντες ἀπὸ Λακεδαίμονος τετταράκοντα ναῦς μετεπέμψαντο καὶ
                    στρατιώτας χιλίους, ὧν ἦρχε Λύσανδρος. <milestone n="6" unit="section" />Παυσανίας δὲ ὁ τῶν Λακεδαιμονίων βασιλεύς, φθονῶν μὲν τῷ
                    Λυσάνδρῳ, θεωρῶν δὲ τὴν Σπάρτην ἀδοξοῦσαν παρὰ τοῖς Ἕλλησιν,
                    ἀνέζευξε μετὰ δυνάμεως πολλῆς, καὶ παραγενηθεὶς εἰς Ἀθήνας διήλλαξε
                    τοὺς ἐν τῇ πόλει πρὸς τοὺς φυγάδας. διόπερ Ἀθηναῖοι μὲν
                    ἐκομίσαντο τὴν πατρίδα καὶ τὸ λοιπὸν τοῖς ἰδίοις νόμοις
                    ἐπολιτεύοντο, τοῖς δ᾽ εὐλαβουμένοις, μή τι πάθωσι διὰ τὰ γενόμενα
                    κατὰ τὸ συνεχὲς αὐτῶν ἀδικήματα, τὴν Ἐλευσῖνα κατοικεῖν
                    συνεχώρησαν. <milestone n="34" unit="chapter" /><milestone n="1" unit="section" /><milestone ed="P" unit="para" />Ἠλεῖοι δὲ φοβηθέντες τὴν τῶν
                    Λακεδαιμονίων ὑπεροχήν, κατέλυσαν τὸν πρὸς αὐτοὺς πόλεμον, ἐφ᾽ ᾧ
                    τὰς τριήρεις δοῦναι Λακεδαιμονίοις καὶ τὰς περιοικούσας πόλεις
                    αὐτονόμους ἀφεῖναι. <milestone n="2" unit="section" />Λακεδαιμόνιοι δὲ
                    καταλελυκότες τοὺς πολέμους καὶ σχολὴν ἔχοντες ἐστράτευσαν ἐπὶ
                    Μεσσηνίους, ὧν οἱ μὲν ἐν Κεφαλληνίᾳ φρούριόν τι κατῴκουν, οἱ δὲ
                    Ναύπακτον ἐν τοῖς προσεσπερίοις λεγομένοις Λοκροῖς, δόντων Ἀθηναίων.
                    ἐκβαλόντες δ᾽ αὐτοὺς ἐκ τῶν τόπων ἀπέδωκαν τὰ φρούρια, τὸ μὲν τοῖς
                    τὴν Κεφαλληνίαν οἰκοῦσι, τὸ δὲ τοῖς Λοκροῖς. <milestone n="3" unit="section" />οἱ δὲ Μεσσήνιοι διὰ τὸ παλαιὸν πρὸς τοὺς
                    Σπαρτιάτας μῖσος πανταχόθεν ἐλαυνόμενοι, μετὰ τῶν ὅπλων ἀπηλλάγησαν
                    ἐκ τῆς Ἑλλάδος, καὶ τινὲς μὲν αὐτῶν πλεύσαντες εἰς Σικελίαν
                    ἐγένοντο Διονυσίου μισθοφόροι, τινὲς δ᾽ εἰς Κυρήνην ἔπλευσαν, περὶ
                    τρισχιλίους ὄντες, καὶ μετὰ τῶν ἐκεῖ φυγάδων ἐτάχθησαν. <milestone n="4" unit="section" />οἱ γὰρ Κυρηναῖοι κατ᾽ ἐκεῖνον τὸν καιρὸν ἐν
                    ταραχῇ καθειστήκεισαν, Ἀρίστωνος καί τινων ἑτέρων κατειληφότων τὴν
                    πόλιν. προσφάτως μὲν πεντακόσιοι οἱ δυνατώτατοι τῶν Κυρηναίων
                    ἀνῄρηντο, τῶν δ᾽ ἄλλων ἐπεφεύγεισαν οἱ χαριέστατοι. <milestone n="5" unit="section" />οὐ μὴν ἀλλ᾽ οἱ φυγάδες προσλαμβανόμενοι τοὺς
                    Μεσσηνίους παρετάξαντο πρὸς τοὺς τὴν πόλιν κατειληφότας, καὶ τῶν μὲν
                    Κυρηναίων πολλοὶ παρ᾽ ἀμφοτέροις ἔπεσον, οἱ δὲ Μεσσήνιοι σχεδὸν
                    ἅπαντες ἀνῃρέθησαν. <milestone n="6" unit="section" />μετὰ δὲ τὴν
                    παράταξιν οἱ Κυρηναῖοι πρὸς ἀλλήλους διαπρεσβευσάμενοι διηλλάγησαν,
                    καὶ παραχρῆμα ὁρκωμοτήσαντες μὴ μνησικακήσειν, κοινῇ τὴν πόλιν
                    κατῴκησαν. <milestone n="7" unit="section" /><milestone ed="P" unit="para" />περὶ δὲ τοὺς αὐτοὺς χρόνους Ῥωμαῖοι προσέθηκαν οἰκήτορας εἰς τὰς
                    ὀνομαζομένας Οὐελίτρας. <milestone n="35" unit="chapter" /><milestone n="1" unit="section" /><milestone ed="P" unit="para" />τοῦ δ᾽ ἔτους τούτου
                    διελθόντος Ἀθήνησι μὲν ἦρχε Λάχης, ἐν δὲ τῇ Ῥώμῃ τὴν ὕπατον
                    ἀρχὴν διῴκουν χιλίαρχοι, Μάνιος Κλώδιος, Μάρκος Κοΐντιος,
                    Λεύκιος Ἰούλιος, Μάρκος Φούριος, ΛεύκιοσΟὐαλέριος, ἐγενήθη δὲ
                    καὶ Ὀλυμπιὰς πέμπτη πρὸς ταῖς ἐνενήκοντα, καθ᾽ ἣν ἐνίκα στάδιον
                    Μίνως Ἀθηναῖος. <milestone n="2" unit="section" />κατὰ δὲ τούτους τοὺς
                    χρόνους Ἀρταξέρξης μὲν ὁ τῆς Ἀσίας βασιλεὺς καταπεπολεμηκὼς Κῦρον
                    ἀπεστάλκει Τισσαφέρνην παραληψόμενον πάσας τὰς ἐπὶ θαλάττῃ
                    σατραπείας. διόπερ οἱ Κύρῳ συμμαχήσαντες σατράπαι καὶ πόλεις ἐν
                    ἀγωνίᾳ πολλῇ καθειστήκεισαν, μήποτε δῶσι τιμωρίαν ὑπὲρ ὧν
                    ἐξήμαρτον εἰς τὸν βασιλέα. <milestone n="3" unit="section" />οἱ μὲν οὖν
                    ἄλλοι σατράπαι διαπρεσβευσάμενοι πρὸς Τισσαφέρνην ἐξεθεράπευον καὶ τὰ
                    καθ᾽ αὑτοὺς ἐτίθεντο πρὸς αὐτόν, ὅπως ποτ᾽ ἦσαν δυνατοί: Ταμὼς
                    δέ, μέγιστος ὢν αὐτῶν καὶ τῆς Ἰωνίας ἀφηγούμενος, εἰς τὰς
                    τριήρεις ἐνέθετο τὰ χρήματα καὶ τοὺς υἱοὺς ἅπαντας πλὴν ἑνὸς τοῦ
                    καλουμένου μὲν Γλοῦ, μετὰ δέ τινας χρόνους ἀφηγησαμένου τῶν βασιλικῶν
                    δυνάμεων. <milestone n="4" unit="section" />εὐλαβηθεὶς οὖν ὁ Ταμὼς τὸν
                    Τισσαφέρνην ἀπῆρεν εἰς Αἴγυπτον μετὰ τοῦ στόλου, καὶ κατέφυγε πρὸς
                    Ψαμμήτιχον τὸν βασιλέα τῶν Αἰγυπτίων, ἀπόγονον ὄντα τοῦ
                    Ψαμμητίχου. οὔσης δ᾽ αὐτῷ προγεγενημένης εὐεργεσίας εἰς τὸν
                    βασιλέα, διελάμβανε τοῦτον ἕξειν οἷόν τινα λιμένα τῶν ἀπὸ τοῦ
                    βασιλέως κινδύνων. <milestone n="5" unit="section" />ὁ δὲ Ψαμμήτιχος τήν
                    τε εὐεργεσίαν καὶ τὸ πρὸς τοὺς ἱκέτας ὅσιον παρ᾽ οὐδὲν ἡγησάμενος
                    ἀπέσφαξε τὸν ἱκέτην καὶ φίλον μετὰ τῶν τέκνων,ὅπως τῶν τε χρημάτων
                    καὶ τοῦ στόλου γένηται κύριος. <milestone n="6" unit="section" /><milestone ed="P" unit="para" />αἱ δὲ κατὰ τὴν Ἀσίαν Ἑλληνίδες πόλεις
                    πυνθανόμεναι τὴν τοῦ Τισσαφέρνους κατάβασιν, περὶ σφῶν ἀγωνιῶσαι πρὸς
                    Λακεδαιμονίους ἔπεμψαν πρέσβεις, δεόμεναι μὴ περιιδεῖν ἑαυτὰς ὑπὸ
                    τῶν βαρβάρων ἀναστάτους γινομένας. οἱ δὲ Λακεδαιμόνιοι βοηθήσειν
                    ἐπαγγειλάμενοι, πρὸς Τισσαφέρνην ἔπεμψαν πρέσβεις τοὺς ἐροῦντας μὴ
                    ὅπλα πολέμια ἐπιφέρειν ταῖς Ἑλληνίσι πόλεσιν. <milestone n="7" unit="section" />Τισσαφέρνης δὲ μετὰ δυνάμεως ἐπὶ πρώτην ἐλθὼν τὴν
                    Κυμαίων πόλιν τήν τε χώραν ἐπόρθησεν ἅπασαν καὶ πολλῶν αἰχμαλώτων
                    ἐγκρατὴς ἐγένετο: μετὰ δὲ ταῦτα συγκλείσας αὐτοὺς εἰς πολιορκίαν,
                    ὡς ὁ μὲν χειμὼν συνήγγισε, τὴν δὲ πόλιν ἑλεῖν οὐκ ἠδύνατο, τοὺς
                    αἰχμαλώτους πολλῶν χρημάτων ἀπελύτρωσε καὶ τὴν πολιορκίαν ἔλυσεν.
                        <milestone n="36" unit="chapter" /><milestone n="1" unit="section" />Λακεδαιμόνιοι δὲ ἐπὶ τὸν πρὸς βασιλέα πόλεμον Θίβρωνα
                    καταστήσαντες ἡγεμόνα χιλίους μὲν τῶν πολιτῶν ἔδωκαν, παρὰ δὲ τῶν
                    συμμάχων ἐκέλευσαν στρατολογεῖν ὅσους ἂν αὐτῷ φαίνηται συμφέρειν.
                        <milestone n="2" unit="section" />ὁ δὲ Θίβρων πορευθεὶς εἰς Κόρινθον,
                    κἀκεῖ παρὰ τῶν συμμάχων μεταπεμψάμενος στρατιώτας, ἐξέπλευσεν εἰς
                    Ἔφεσον ἔχων οὐ πλείους πεντακισχιλίων. ἐκεῖ δὲ ἔκ τε τῶν ἰδίων
                    πόλεων καὶ τῶν ἄλλων ὡς δισχιλίους καταγράψας, ἀνέζευξε τοὺς πάντας
                    ἔχων πλείους ἑπτακισχιλίων. διελθὼν δ᾽ ὡς ἑκατὸν εἴκοσι σταδίους
                    πρὸς Μαγνησίαν ἧκεν, ἧς ἦρχε Τισσαφέρνης: ταύτην δ᾽ ἐξ ἐφόδου
                    παραλαβών, καὶ ταχέως ἐπὶ Τράλλεις τῆς Ἰωνίας πορευθείς,
                    ἐπεχείρησε πολιορκεῖν τὴν πόλιν: οὐδὲν δὲ δυνάμενος πρᾶξαι δι᾽
                    ὀχυρότητα, πάλιν εἰς Μαγνησίαν ἀπεχώρησεν. <milestone n="3" unit="section" />ταύτης δ᾽ οὔσης ἀτειχίστου, καὶ διὰ τοῦτο
                    φοβούμενος μήποτε χωρισθέντος αὐτοῦ κυριεύσῃ τῆς πόλεως ὁ
                    Τισσαφέρνης, μετῴκισεν αὐτὴν πρὸς τὸ πλησίον ὄρος, ὃ καλοῦσι
                    Θώρακα: αὐτὸς δ᾽ ἐμβαλὼν εἰς τὴν τῶν πολεμίων χώραν τοὺς στρατιώτας
                    ἐνέπλησε παντοίας ὠφελείας. Τισσαφέρνους δὲ μετὰ πολλῆς ἵππου
                    παραγενομένου διευλαβηθεὶς ἀνέστρεψεν εἰς Ἔφεσον. <milestone n="37" unit="chapter" /><milestone n="1" unit="section" /><milestone ed="P" unit="para" />περὶ δὲ τὸν αὐτὸν χρόνον τῶν ἐστρατευμένων μετὰ
                    Κύρου καὶ διασωθέντων εἰς τὴν Ἑλλάδα τινὲς μὲν εἰς τὰς ἰδίας
                    πατρίδας ἀπηλλάγησαν, οἱ δὲ πλεῖστοι στρατιωτικὸν εἰθισμένοι ζῆν
                    βίον, καὶ σχεδὸν ὄντες πεντακισχίλιοι, στρατηγὸν αὑτῶν εἵλαντο
                    Ξενοφῶντα. <milestone n="2" unit="section" />ὃς ἀναλαβὼν τὴν δύναμιν
                    ὥρμησε πολεμήσων Θρᾷκας τοὺς περὶ τὸν Σαλμυδησσὸν οἰκοῦντας:
                    οὗτος δ᾽ ἔστι μὲν ἐπ᾽ ἀριστερᾷ τοῦ Πόντου, παρεκτείνων δ᾽ ἐπὶ
                    πολὺ πλεῖστα ποιεῖ ναυάγια. <milestone n="3" unit="section" />οἱ μὲν οὖν
                    Θρᾷκες εἰώθεισαν περὶ τούτους τοὺς τόπους ἐφεδρεύοντες τοὺς
                    ἐκπίπτοντας τῶν ἐμπόρων αἰχμαλωτίζειν: ὁ δὲ Ξενοφῶν μετὰ τῶν
                    συνηθροισμένων στρατιωτῶν ἐμβαλὼν αὐτῶν εἰς τὴν χώραν μάχῃ τε
                    ἐνίκησε καὶ τὰς πλείστας τῶν κωμῶν ἐνέπρησεν: <milestone n="4" unit="section" />μετὰ δὲ ταῦτα Θίβρωνος αὐτοὺς μεταπεμπομένου καὶ
                    μισθοὺς ἐπαγγελλομένου δώσειν, πρὸς ἐκεῖνον ἀπεχώρησαν καὶ μετὰ
                    Λακεδαιμονίων ἐπολέμουν τοῖς Πέρσαις. <milestone n="5" unit="section" /><milestone ed="P" unit="para" />τούτων δὲ πραττομένων Διονύσιος μὲν
                    ἐν τῇ Σικελίᾳ πόλιν ἔκτισεν ὑπ᾽ αὐτὸν τὸν τῆς Αἴτνης λόφον,
                    καὶ ἀπό τινος ἐπιφανοῦς ἱεροῦ προσηγόρευσεν αὐτὴν Ἄδρανον.
                        <milestone n="6" unit="section" />κατὰ δὲ τὴν Μακεδονίαν Ἀρχέλαος ὁ
                    βασιλεὺς ἔν τινι κυνηγίῳ πληγεὶς ἀκουσίως ὑπὸ Κρατεροῦ τοῦ
                    ἐρωμένου τὸν βίον μετήλλαξε, βασιλεύσας ἔτη ἑπτά: τὴν δ᾽ ἀρχὴν
                    διεδέξατο Ὀρέστης παῖς ὤν, ὃν ἀνελὼν Ἀέροπος ἐπίτροπος ὢν
                    κατέσχε τὴν βασιλείαν ἔτη ἕξ. <milestone n="7" unit="section" />Ἀθήνησι
                    δὲ Σωκράτης ὁ φιλόσοφος ὑπ᾽ Ἀνύτου καὶ Μελήτου κατηγορηθεὶς ἐπ᾽
                    ἀσεβείᾳ καὶ φθορᾷ τῶν νέων, θανάτῳ κατεδικάσθη καὶ πιὼν κώνειον
                    ἐτελεύτησεν. ἀδίκου δὲ τῆς κατηγορίας γεγενημένης ὁ δῆμος μετεμελήθη,
                    τηλικοῦτον ἄνδρα θεωρῶν ἀνῃρημένον: διόπερ τοὺς κατηγορήσαντας δι᾽
                    ὀργῆς εἶχε καὶ τέλος ἀκρίτους ἀπέκτεινεν. <milestone n="38" unit="chapter" /><milestone n="1" unit="section" /><milestone ed="P" unit="para" />τοῦ δ᾽ ἐνιαυσίου χρόνου διεληλυθότος Ἀθήνησι μὲν τὴν
                    ἀρχὴν Ἀριστοκράτης παρέλαβεν, ἐν Ῥώμῃ δὲ τὴν ὑπατικὴν ἀρχὴν
                    ἓξ χιλίαρχοι διεδέξαντο, Γάιος Σερουίλιος καὶ Λούκιος Οὐεργίνιος,
                    Κόιντος Σουλπίκιος, Αὖλος Μουτίλιος, Μάνιος Σέργιος. <milestone n="2" unit="section" />τούτων δὲ τὴν ἀρχὴν παρειληφότων Λακεδαιμόνιοι
                    πυθόμενοι τὸν Θίβρωνα κακῶς διοικοῦντα τὰ κατὰ τὸν πόλεμον,
                    Δερκυλίδαν στρατηγὸν εἰς τὴν Ἀσίαν ἐξέπεμψαν: ὃς παραλαβὼν τὴν
                    δύναμιν ἐστράτευσεν ἐπὶ τὰς ἐν τῇ Τρῳάδι πόλεις. <milestone n="3" unit="section" />Ἁμάξιτον μὲν οὖν καὶ Κολώνας καὶ Ἀρίσβαν
                    εἷλεν ἐξ ἐφόδου: μετὰ δὲ ταῦτα Ἴλιον καὶ Κεβρηνίαν καὶ τὰς
                    ἄλλας ἁπάσας τὰς κατὰ τὴν Τρῳάδα ἃς μὲν δόλῳ παρέλαβεν, ἃς δ᾽
                    ἐκ βίας ἐχειρώσατο. μετὰ δὲ ταῦτα πρὸς Φαρνάβαζον ὀκταμηνιαίους
                    ἀνοχὰς ποιησάμενος, ἐστράτευσεν ἐπὶ Θρᾷκας τοὺς περὶ Βιθυνίαν
                    τότε κατοικοῦντας: πορθήσας δ᾽ αὐτῶν τὴν χώραν ἀπήγαγε τὴν δύναμιν
                    εἰς παραχειμασίαν. <milestone n="4" unit="section" />ἐν Ἡρακλείᾳ δὲ τῇ
                    περὶ Τραχῖνα στάσεως γενομένης, Ἡριππίδαν ἐξέπεμψαν Λακεδαιμόνιοι
                    καταστήσοντα τὰ πράγματα. ὃς παραγενόμενος εἰς Ἡράκλειαν συνήγαγεν
                    εἰς ἐκκλησίαν τὰ πλήθη, καὶ περιστήσας αὐτοῖς ὁπλίτας συνέλαβε τοὺς
                    αἰτίους καὶ πάντας ἀνεῖλεν, ὄντας περὶ πεντακοσίους. <milestone n="5" unit="section" />τῶν δὲ περὶ τὴν Οἴτην κατοικούντων ἀποστάντων
                    ἐπολέμησεν αὐτοῖς, καὶ πολλοῖς περιβαλὼν κακοῖς ἠνάγκασεν ἐκλιπεῖν
                    τὴν χώραν: ὧν οἱ πλεῖστοι μετὰ τῶν τέκνων καὶ γυναικῶν ἔφυγον εἰς
                    Θεσσαλίαν, καὶ μετὰ πέντε ἔτη κατήχθησαν ὑπὸ Βοιωτῶν. <milestone n="6" unit="section" />τούτων δὲ πραττομένων Θρᾷκες πολλοῖς πλήθεσιν
                    ἐνέβαλον εἰς τὴν Χερρόνησον, καὶ τὴν χώραν πᾶσαν πορθήσαντες
                    τειχήρεις συνεῖχον τὰς ἐν αὐτῇ πόλεις. οἱ δὲ Χερρονησῖται
                    πιεζόμενοι τῷ πολέμῳ μετεπέμψαντο Δερκυλίδαν τὸν Λακεδαιμόνιον ἐκ
                    τῆς Ἀσίας. <milestone n="7" unit="section" />οὗτος δὲ διαβὰς μετὰ τῆς
                    δυνάμεως τοὺς μὲν Θρᾷκας ἐξήλασεν ἐκ τῆς χώρας, τὴν δὲ Χερρόνησον
                    ἀπὸ θαλάττης ἀρξάμενος μέχρι θαλάττης διετείχισεν. τοῦτο δὲ πράξας
                    τοὺς μὲν Θρᾷκας ἐκώλυσε τῆς εἰς τὸν μετὰ ταῦτα χρόνον καταδρομῆς,
                    αὐτὸς δὲ μεγάλαις δωρεαῖς τιμηθεὶς διεβίβασε τὸ στρατόπεδον εἰς τὴν
                    Ἀσίαν. <milestone n="39" unit="chapter" /><milestone n="1" unit="section" /><milestone ed="P" unit="para" />Φαρνάβαζος δὲ τῶν πρὸς
                    Λακεδαιμονίους ἀνοχῶν γενομένων ἀνέβη πρὸς τὸν βασιλέα, καὶ
                    συνέπεισεν αὐτὸν στόλον ἑτοιμάσαι καὶ ναύαρχον ἐπιστῆσαι Κόνωνα τὸν
                    Ἀθηναῖον: οὗτος γὰρ ἦν ἔμπειρος τῶν κατὰ πόλεμον ἀγώνων, καὶ
                    μάλιστα τῶν πολεμίων: πολεμικώτατος δ᾽ ὢν ἐν Κύπρῳ διέτριβε παρ᾽
                    Εὐαγόρᾳ τῷ βασιλεῖ. πεισθέντος δὲ τοῦ βασιλέως, Φαρνάβαζος λαβὼν
                    ἀργυρίου τάλαντα πεντακόσια παρεσκευάζετο κατασκευάζειν ναυτικόν.
                        <milestone n="2" unit="section" />διαπλεύσας οὖν εἰς Κύπρον τοῖς μὲν
                    ἐκεῖ βασιλεῦσι παρήγγειλεν ἑκατὸν τριήρεις ἑτοιμάζειν, τῷ δὲ
                    Κόνωνι περὶ τῆς ναυαρχίας διαλεχθεὶς ἐπέστησεν αὐτὸν ἐπὶ τὴν
                    θάλατταν ἡγεμόνα, μεγάλας ὑποφαίνων παρὰ τοῦ βασιλέως ἐλπίδας.
                        <milestone n="3" unit="section" />ὁ δὲ Κόνων ἅμα μὲν ἐλπίζων
                    ἀνακτήσεσθαι τῇ πατρίδι τὴν ἡγεμονίαν,εἰ Λακεδαιμόνιοι
                    καταπολεμηθεῖεν, ἅμα δ᾽ αὐτὸς μεγάλης τεύξεσθαι δόξης, προσεδέξατο τὴν
                    ναυαρχίαν. <milestone n="4" unit="section" />οὔπω δὲ τοῦ στόλου παντὸς
                    παρεσκευασμένου, τὰς ἑτοίμους ναῦς τετταράκοντα λαβὼν διέπλευσεν εἰς
                    Κιλικίαν, κἀκεῖ τὰ πρὸς τὸν πόλεμον ἡτοιμάζετο. Φαρνάβαζος δὲ καὶ
                    Τισσαφέρνης ἐκ τῶν ἰδίων σατραπειῶν ἀθροίσαντες στρατιώτας
                    ἀνέζευξαν, ἐπὶ τῆς Ἐφέσου τὴν πορείαν ποιούμενοι διὰ τὸ τοὺς
                    πολεμίους ἔχειν ἐνταῦθα τὴν δύναμιν. <milestone n="5" unit="section" />καὶ συνηκολούθουν αὐτοῖς πεζοὶ μὲν δισμύριοι, ἱππεῖς δὲ μύριοι.
                    ἀκούων δὲ τῶν Περσῶν τὴν ἔφοδον Δερκυλίδας ὁ τῶν Λακεδαιμονίων
                    ἀφηγούμενος ἐξήγαγε τὴν δύναμιν, ἔχων τοὺς πάντας οὐ πλείους τῶν
                    ἑπτακισχιλίων. <milestone n="6" unit="section" />ὡς δ᾽ ἐγγὺς ἀλλήλων
                    ἐγενήθη τὰ στρατόπεδα, σπονδὰς ἐποιήσαντο καὶ χρόνον ὥρισαν, ἐν ᾧ
                    Φαρνάβαζος μὲν πρὸς τὸν βασιλέα πέμψει περὶ συνθηκῶν, εἰ βούλοιτο
                    καταλῦσαι τὸν πόλεμον, Δερκυλίδας δὲ τοῖς Σπαρτιάταις δηλώσει περὶ
                    τούτων. οὗτοι μὲν οὖν οὕτω διέλυσαν τὰ στρατόπεδα. <milestone n="40" unit="chapter" /><milestone n="1" unit="section" /><milestone ed="P" unit="para" />Ῥηγῖνοι δὲ Χαλκιδέων ὄντες ἄποικοι τὴν αὔξησιν
                    τοῦ Διονυσίου χαλεπῶς ἑώρων. Ναξίους μὲν γὰρ καὶ Καταναίους
                    συγγενεῖς ὄντας ἐξηνδραποδίσατο, τοῖς δὲ Ῥηγίνοις, γένους τοῦ
                    αὐτοῦ μετέχουσι τοῖς ἠτυχηκόσιν, οὐ τὴν τυχοῦσαν ἀγωνίαν παρεῖχε τὸ
                    γεγονός, πάντων εὐλαβουμένων μὴ ταῖς αὐταῖς συμφοραῖς περιπέσωσιν.
                        <milestone n="2" unit="section" />ἔδοξεν οὖν αὐτοῖς, πρὶν τελείως
                    ἰσχυρὸν γενέσθαι τὸν τύραννον, στρατεύειν ἐπ᾽ αὐτὸν κατὰ τάχος.
                    παραχρῆμα δὲ συνεβάλοντο πρὸς τὸν πόλεμον οὐκ ἐλάχιστα καὶ οἱ
                    φυγαδευθέντες τῶν Συρακοσίων ὑπὸ Διονυσίου: τότε γὰρ οἱ πλεῖστοι
                    διατρίβοντες ἐν Ῥηγίῳ διετέλουν περὶ τούτων διαλεγόμενοι, διδάσκοντες
                    ὅτι συνεπιθήσονται τῷ καιρῷ πάντες οἱ Συρακόσιοι. <milestone n="3" unit="section" />τέλος δὲ καταστήσαντες στρατηγούς, ἐξέπεμψαν μετ᾽
                    αὐτῶν πεζοὺς μὲν ἑξακισχιλίους, ἱππεῖς δὲ ἑξακοσίους, τριήρεις δὲ
                    πεντήκοντα. οὗτοι δὲ διαπλεύσαντες τὸν πορθμὸν ἔπεισαν τοὺς τῶν
                    Μεσσηνίων στρατηγοὺς κοινωνῆσαι τοῦ πολέμου, φάσκοντες δεινὸν εἶναι
                    περιιδεῖν ἀστυγείτονας Ἑλληνίδας πόλεις ἄρδην ἀνῃρημένας ὑπὸ τοῦ
                    τυράννου. <milestone n="4" unit="section" />οἱ μὲν οὖν στρατηγοὶ
                    πεισθέντες τοῖς Ῥηγίνοις ἄνευ τῆς τοῦ δήμου γνώμης ἐξήγαγον τοὺς
                    στρατιώτας: ἦσαν δ᾽ οὗτοι πεζοὶ μὲν τετρακισχίλιοι, ἱππεῖς δὲ
                    τετρακόσιοι, τριήρεις δὲ τριάκοντα. ἐπεὶ δὲ προῆλθον αἱ προειρημέναι
                    δυνάμεις πρὸς τοὺς ὅρους τῆς Μεσσήνης, ἐνέπεσεν εἰς τοὺς στρατιώτας
                    στάσις, Λαομέδοντος τοῦ Μεσσηνίου δημηγορήσαντος: <milestone n="5" unit="section" />οὗτος γὰρ συνεβούλευε μὴ κατάρχεσθαι πολέμου πρὸς
                    τὸν Διονύσιον μηδὲν αὐτοὺς ἠδικηκότα. οἱ μὲν οὖν τῶν Μεσσηνίων
                    στρατιῶται, τὸν πόλεμον οὐκ ἐπικεκυρωκότος τοῦ δήμου, παραχρῆμ᾽
                    ἐπείσθησαν, καὶ τοὺς στρατηγοὺς καταλιπόντες ἀνέκαμψαν εἰς τὴν
                    πατρίδα: <milestone n="6" unit="section" />Ῥηγῖνοι δ᾽ οὐκ ὄντες
                    ἀξιόμαχοι καθ᾽ ἑαυτούς, ἐπειδὴ τοὺς Μεσσηνίους ἑώρων διαλύοντας τὸ
                    στρατόπεδον, καὶ αὐτοὶ ταχέως ἀνέκαμψαν εἰς Ῥήγιον. Διονύσιος δὲ
                    τὸ μὲν πρῶτον ἐπὶ τοὺς ὅρους τῆς Συρακοσίας ἐξήγαγε τὴν δύναμιν,
                    προσδεχόμενος τὴν τῶν πολεμίων ἔφοδον: ὡς δ᾽ ἤκουσε τὴν ἀνάζευξιν
                    αὐτῶν, ἀπήγαγε τὴν στρατιὰν εἰς τὰς Συρακούσας: <milestone n="7" unit="section" />διαπρεσβευσαμένων δὲ τῶν Ῥηγίνων καὶ τῶν Μεσσηνίων
                    περὶ εἰρήνης, κρίνων συμφέρον εἶναι διαλύεσθαι τὴν ἔχθραν πρὸς τὰς
                    πόλεις, συνέθετο τὴν εἰρήνην. <milestone n="41" unit="chapter" /><milestone n="1" unit="section" /><milestone ed="P" unit="para" />ὁρῶν δὲ τῶν
                    Ἑλλήνων τινὰς εἰς τὴν ἐπικράτειαν τῶν Καρχηδονίων ἀποτρέχοντας τάς
                    τε πόλεις καὶ τὰς κτήσεις κομιζομένους, ἐνόμιζε τῆς πρὸς Καρχηδονίους
                    εἰρήνης μενούσης πολλοὺς τῶν ὑφ᾽ αὑτὸν ταττομένων βουλήσεσθαι
                    κοινωνεῖν τῆς ἐκείνων ἀποστάσεως, ἐὰν δὲ πόλεμος γένηται, πάντας
                    τοὺς καταδεδουλωμένους ὑπὸ Καρχηδονίων ἀποστήσεσθαι πρὸς αὐτόν:
                    ἤκουσε δὲ καὶ τῶν Καρχηδονίων πολλοὺς ἐν Λιβύῃ διεφθάρθαι λοιμικῇ
                    καταστάσει περιπεσόντας. <milestone n="2" unit="section" />διὸ καὶ νομίζων
                    εὔθετον ἔχειν καιρὸν τοῦ πολέμου, κατασκευὴν ἔκρινε δεῖν πρῶτον
                    γίνεσθαι: ὑπελάμβανε γὰρ ἔσεσθαι μέγαν καὶ πολυχρόνιον τὸν πόλεμον,
                    ὡς ἂν πρὸς τοὺς δυνατωτάτους τῶν κατὰ τὴν Εὐρώπην μέλλων
                    διαγωνίζεσθαι. <milestone n="3" unit="section" />εὐθὺς οὖν τοὺς τεχνίτας
                    ἤθροιζεν ἐκ μὲν τῶν ὑπ᾽ αὐτὸν ταττομένων πόλεων κατὰ πρόσταγμα,
                    τοὺς δ᾽ ἐξ Ἰταλίας καὶ τῆς Ἑλλάδος, ἔτι δὲ τῆς Καρχηδονίων
                    ἐπικρατείας, μεγάλοις μισθοῖς προτρεπόμενος. διενοεῖτο γὰρ ὅπλα μὲν
                    παμπληθῆ καὶ βέλη παντοῖα κατασκευάσαι, πρὸς δὲ τούτοις ναῦς τετρήρεις
                    καὶ πεντήρεις, οὐδέπω κατ᾽ ἐκείνους τοὺς χρόνους σκάφους πεντηρικοῦ
                    νεναυπηγημένου. <milestone n="4" unit="section" />συναχθέντων δὲ πολλῶν
                    τεχνιτῶν, διελὼν αὐτοὺς κατὰ τὰς οἰκείας ἐργασίας κατέστησε τῶν
                    πολιτῶν τοὺς ἐπισημοτάτους, προθεὶς δωρεὰς μεγάλας τοῖς κατασκευάσασιν
                    ὅπλα. διέδωκε δὲ καὶ τῶν ὅπλων τὸν γένους ἑκάστου τύπον διὰ τὸ
                    τοὺς μισθοφόρους ἐκ πολλῶν ἐθνῶν συνεστηκέναι: <milestone n="5" unit="section" />ἔσπευδε γὰρ ἕκαστον τῶν στρατευομένων κοσμῆσαι τοῖς
                    οἰκείοις ὅπλοις, καὶ διελάμβανε τὸ στρατόπεδον πολλὴν ἕξειν
                    κατάπληξιν διὰ ταύτην τὴν αἰτίαν καὶ κατὰ τὰς μάχας κάλλιστα
                    χρήσεσθαι τῷ συνήθει καθοπλισμῷ πάντας τοὺς συναγωνιζομένους.
                        <milestone n="6" unit="section" />συμπροθυμουμένων δὲ καὶ τῶν
                    Συρακοσίων τῇ τοῦ Διονυσίου προαιρέσει, πολλὴν συνέβαινε γίνεσθαι
                    τὴν φιλοτιμίαν περὶ τὴν τῶν ὅπλων κατασκευήν. οὐ μόνον γὰρ ἐν τοῖς
                    προνάοις καὶ τοῖς ὀπισθοδόμοις τῶν ἱερῶν, ἔτι δὲ τοῖς γυμνασίοις
                    καὶ ταῖς κατὰ τὴν ἀγορὰν στοαῖς, ἔγεμε πᾶς τόπος τῶν ἐργαζομένων,
                    ἀλλὰ καὶ χωρὶς τῶν δημοσίων τόπων ἐν ταῖς ἐπιφανεστάταις οἰκίαις
                    ὅπλα παμπληθῆ κατεσκευάζετο. <milestone n="42" unit="chapter" /><milestone n="1" unit="section" />καὶ γὰρ τὸ καταπελτικὸν εὑρέθη κατὰ τοῦτον
                    τὸν καιρὸν ἐν Συρακούσαις, ὡς ἂν τῶν κρατίστων τεχνιτῶν πανταχόθεν
                    εἰς ἕνα τόπον συνηγμένων. τὴν γὰρ προθυμίαν τό τε μέγεθος τῶν μισθῶν
                    ἐξεκαλεῖτο καὶ τὸ πλῆθος τῶν προκειμένων ἄθλων τοῖς ἀρίστοις
                    κριθεῖσι: χωρὶς δὲ τούτων περιπορευόμενος τοὺς ἐργαζομένους ὁ
                    Διονύσιος καθ᾽ ἡμέραν λόγοις τε φιλανθρώποις ἐχρῆτο καὶ τοὺς
                    προθυμοτάτους ἐτίμα δωρεαῖς καὶ πρὸς τὰ συνδείπνια παρελάμβανε.
                        <milestone n="2" unit="section" />διόπερ ἀνυπέρβλητον φιλοτιμίαν
                    εἰσφέροντες οἱ τεχνῖται πολλὰ προσεπενοοῦντο βέλη καὶ μηχανήματα ξένα
                    καὶ δυνάμενα παρέχεσθαι μεγάλας χρείας. ἤρξατο δὲ ναυπηγεῖσθαι
                    τετρήρεις καὶ πεντηρικὰ σκάφη, πρῶτος ταύτην τὴν κατασκευὴν τῶν νεῶν
                    ἐπινοήσας. <milestone n="3" unit="section" />ἀκούων γὰρ ὁ Διονύσιος ἐν
                    Κορίνθῳ ναυπηγηθῆναι τριήρη πρώτως, ἔσπευδε κατὰ τὴν ἀποικισθεῖσαν
                    ὑπ᾽ ἐκείνων πόλιν αὐξῆσαι τὸ μέγεθος τῆς τῶν νεῶν κατασκευῆς.
                        <milestone n="4" unit="section" />λαβὼν δ᾽ ἐκ τῆς Ἰταλίας ἐξαγωγὴν
                    ὕλης, τοὺς μὲν ἡμίσεις τῶν ὑλοτόμων εἰς τὸ κατὰ τὴν Αἴτνην
                    ὄρος ἀπέστειλε, γέμον κατ᾽ ἐκείνους τοὺς χρόνους πολυτελοῦς ἐλάτης
                    τε καὶ πεύκης, τοὺς δ᾽ ἡμίσεις εἰς τὴν Ἰταλίαν ἀποστείλας
                    παρεσκευάσατο ζεύγη μὲν τὰ πρὸς τὴν θάλατταν κατακομιοῦντα, πλοῖα δὲ
                    καὶ τοὺς ὑπηρέτας πρὸς τὸ τὰς σχεδίας ἀπάγεσθαι κατὰ τάχος εἰς τὰς
                    Συρακούσας. <milestone n="5" unit="section" />ὁ δὲ Διονύσιος ἐπειδὴ τὴν
                    ἱκανὴν ὕλην ἤθροισεν, ὑφ᾽ ἕνα καιρὸν ἤρξατο ναυπηγεῖσθαι ναῦς
                    πλείους τῶν διακοσίων, ἐπισκευάζειν δὲ τὰς προϋπαρχούσας δέκα πρὸς
                    ταῖς ἑκατόν: ᾠκοδόμει δὲ καὶ νεωσοίκους πολυτελεῖς κύκλῳ τοῦ νῦν
                    μεγάλου καλουμένου λιμένος ἑκατὸν ἑξήκοντα, τοὺς πλείστους δύο ναῦς
                    δεχομένους, καὶ τοὺς προϋπάρχοντας ἐθεράπευεν, ὄντας ἑκατὸν
                    πεντήκοντα. <milestone n="43" unit="chapter" /><milestone n="1" unit="section" />διόπερ τοσούτων ὅπλων καὶ νεῶν κατασκευαζομένων ἐν ἑνὶ τόπῳ, τὸ
                    γινόμενον πολλὴν παρεῖχε τοῖς θεωμένοις κατάπληξιν: ὅτε μὲν γάρ τις
                    ἴδοι τὴν περὶ τὰς ναῦς σπουδήν, ἐνόμιζε περὶ ταύτας ἅπαντας
                    πραγματεύεσθαι τοὺς Σικελιώτας: ὅτε δὲ πάλιν τοῖς τῶν ὁπλοποιῶν καὶ
                    μηχανοποιῶν ἔργοις συμπαραγενηθείη, περὶ τούτους μόνους ἐνόμιζεν
                    ἅπασαν εἶναι τὴν τῆς ὑπηρεσίας παρασκευήν. <milestone n="2" unit="section" />οὐ μὴν ἀλλὰ καὶ τῆς περὶ ταῦτα σπουδῆς
                    ἀνυπερβλήτου γινομένης, κατεσκευάσθησαν ἀσπίδων μὲν τεσσαρεσκαίδεκα
                    μυριάδες, ἐγχειριδίων δὲ καὶ περικεφαλαιῶν ὁ παραπλήσιος ἀριθμός:
                    ἡτοιμάσθησαν δὲ καὶ θώρακες, παντοῖοι μὲν ταῖς κατασκευαῖς, περιττῶς
                    δὲ κατὰ τὴν τέχνην εἰργασμένοι, πλείους τῶν μυρίων τετρακισχιλίων.
                        <milestone n="3" unit="section" />τούτους δὲ διενοεῖτο διαδιδόναι τοῖς
                    ἱππεῦσι καὶ τῶν πεζῶν τοῖς ἐφ᾽ ἡγεμονίας τεταγμένοις, ἔτι δὲ τῶν
                    μισθοφόρων τοῖς σωματοφυλακεῖν μέλλουσιν. κατεσκευάσθησαν δὲ καὶ
                    καταπέλται παντοῖοι καὶ τῶν ἄλλων βελῶν πολύς τις ἀριθμός. <milestone n="4" unit="section" />τῶν δὲ παρασκευασθεισῶν νεῶν μακρῶν αἱ μὲν
                    ἡμίσεις αὐτῶν εἶχον πολιτικοὺς κυβερνήτας καὶ πρῳρεῖς, ἔτι δὲ
                    τοὺς ταῖς κώπαις χρησομένους, ταῖς δ᾽ ἄλλαις ὁ Διονύσιος ξένους
                    ἐμισθώσατο. ἐπεὶ δὲ τὰ περὶ τὰς ναῦς καὶ τὴν ὁπλοποιίαν αὐτῷ
                    συντέλειαν ἐλάμβανε, περὶ τὴν τῶν στρατιωτῶν παρασκευὴν ἐγίνετο:
                    τούτους γὰρ ἔκρινε συμφέρειν μὴ πρὸ πολλοῦ μισθοῦσθαι πρὸς τὸ μὴ
                    πολλὰς γίνεσθαι δαπάνας. <milestone n="5" unit="section" /><milestone ed="P" unit="para" />Ἀστυδάμας δ᾽ ὁ τραγῳδιογράφος τότε πρῶτον ἐδίδαξεν:
                    ἔζησε δὲ ἔτη ἑξήκοντα.<milestone ed="P" unit="para" />Ῥωμαῖοι δὲ
                    πολιορκοῦντες τοὺς Βηίους, ἐξελθόντων τῶν ἐκ τῆς πόλεως οἱ μὲν
                    κατεκόπησαν ὑπὸ τῶν Βηίων, οἱ δ᾽ ἐξέφυγον αἰσχρῶς. <milestone n="44" unit="chapter" /><milestone n="1" unit="section" /><milestone ed="P" unit="para" />τοῦ δ᾽ ἔτους τούτου διεληλυθότος Ἀθήνησι μὲν ἦρξεν
                    Ἰθυκλῆς, ἐν Ῥώμῃ δ᾽ ἀντὶ τῶν ὑπάτων χιλίαρχοι πέντε
                    κατεστάθησαν, Λεύκιος Ἰούλιος, Μάρκος Φούριος, Μάρκος Αἰμίλιος,
                    Γάιος Κορνήλιος, Καίσων Φάβιος. Διονύσιος δ᾽ ὁ τῶν Συρακοσίων
                    τύραννος, ἐπειδὴ τῶν περὶ τὴν ὁπλοποιίαν καὶ ναυπηγίαν ἔργων τὰ
                    πλεῖστα συντέλειαν εἰλήφει, περὶ τὴν τῶν στρατιωτῶν παρασκευὴν εὐθὺς
                    ἐγένετο. <milestone n="2" unit="section" />τῶν οὖν Συρακοσίων κατέλεγε
                    τοὺς ἐπιτηδείους εἰς τάξεις, καὶ παρὰ τῶν ὑπ᾽ αὐτὸν ταττομένων
                    πόλεων μετεπέμπετο τοὺς εὐθέτους. συνήγαγε δὲ καὶ μισθοφόρους ἐκ τῆς
                    Ἑλλάδος καὶ μάλιστα παρὰ τῶν Λακεδαιμονίων: οὗτοι γὰρ αὐτῷ
                    συναύξοντες τὴν ἀρχὴν ἔδωκαν ἐξουσίαν ὅσους βούλοιτο παρ᾽ αὐτῶν
                    ξενολογεῖν. καθόλου δ᾽ ἐκ πολλῶν ἐθνῶν σπεύδων τὸ ξενικὸν στρατόπεδον
                    συνηθροικέναι, καὶ μισθοὺς πολλοὺς ἐπαγγελλόμενος, εὕρισκε τοὺς
                    ὑπακούοντας. <milestone n="3" unit="section" />μέλλων δὲ μέγαν ἐξεγείρειν
                    πόλεμον, ταῖς κατὰ τὴν νῆσον πόλεσι φιλανθρώπως προσεφέρετο, τὴν
                    εὔνοιαν αὐτῶν ἐκκαλούμενος. τοὺς δὲ παρὰ τὸν πορθμὸν κατοικοῦντας
                    Ῥηγίνους τε καὶ Μεσσηνίους ὁρῶν ἱκανὴν δύναμιν ἔχοντας
                    συντεταγμένην, εὐλαβεῖτο μήποτε τῶν Καρχηδονίων διαβάντων εἰς
                    Σικελίαν ἐκείνοις πρόσθωνται: οὐ μικρὰν γὰρ αἱ πόλεις αὗται ῥοπὴν
                    εἶχον, ὁποτέροις εἰς τὸν πόλεμον συμμαχήσειαν. <milestone n="4" unit="section" />ἃ δὴ λίαν ἀγωνιῶν ὁ Διονύσιος, τοῖς Μεσσηνίοις
                    ἔδωκε πολλὴν τῆς ὁμόρου χώραν, ἰδίους αὐτοὺς κατασκευάζων ταῖς
                    εὐεργεσίαις: πρὸς δὲ Ῥηγίνους ἀπέστειλε πρεσβευτάς, παρακαλῶν
                    ἐπιγαμίαν ποιήσασθαι καὶ δοῦναι τῶν πολιτικῶν παρθένων αὐτῷ μίαν
                    συμβιώσασθαι: ἐπηγγέλλετο δ᾽ αὐτοῖς πολλὴν τῆς συνοριζούσης χώρας
                    κατακτήσεσθαι, τὴν πόλιν δ᾽ αὐξήσειν ἐφ᾽ ὅσον ἂν αὐτὸς ἰσχύῃ.
                        <milestone n="5" unit="section" />τῆς γὰρ γυναικὸς αὐτοῦ, θυγατρὸς δ᾽
                    Ἑρμοκράτους, κατὰ τὴν ἀπόστασιν τῶν ἱππέων ἀνῃρημένης, ἔσπευδε
                    τεκνοποιήσασθαι, διαλαμβάνων τῇ τῶν γεννηθέντων εὐνοίᾳ βεβαιότατα
                    τηρήσειν τὴν δυναστείαν. οὐ μὴν ἀλλ᾽ ἐν τῷ Ῥηγίῳ συναχθείσης περὶ
                    τούτων ἐκκλησίας, καὶ πολλῶν ῥηθέντων λόγων, ἔδοξε τοῖς Ῥηγίνοις
                    μὴ δέξασθαι τὴν ἐπιγαμίαν. <milestone n="6" unit="section" />Διονύσιος δ᾽
                    ἀποτυχὼν ταύτης τῆς ἐπιβολῆς, περὶ τῶν αὐτῶν ἀπέστειλε τοὺς
                    πρεσβευτὰς πρὸς τὸν δῆμον τῶν Λοκρῶν. ὧν ψηφισαμένων τὴν ἐπιγαμίαν,
                    ἐμνήστευεν ὁ Διονύσιος Δωρίδα τὴν Ξενέτου θυγατέρα, κατ᾽ ἐκεῖνον
                    τὸν χρόνον ὄντος ἐνδοξοτάτου τῶν πολιτῶν. <milestone n="7" unit="section" />ὀλίγαις δ᾽ ἡμέραις πρὸ τῶν γάμων ἀπέστειλεν εἰς
                    Λοκροὺς πεντήρη πρῶτον νεναυπηγημένην, ἀργυροῖς καὶ χρυσοῖς
                    κατασκευάσμασι κεκοσμημένην: ἐφ᾽ ἧς διακομίσας τὴν παρθένον εἰς τὰς
                    Συρακούσας εἰσήγαγεν εἰς τὴν ἀκρόπολιν. <milestone n="8" unit="section" />ἐμνηστεύσατο δὲ καὶ τῶν πολιτικῶν τὴν ἐπισημοτάτην Ἀριστομάχην,
                    ἐφ᾽ ἣν ἀποστείλας λευκὸν τέθριππον ἤγαγεν εἰς τὴν ἰδίαν οἰκίαν.
                        <milestone n="45" unit="chapter" /><milestone n="1" unit="section" />περὶ δὲ
                    τὸν αὐτὸν χρόνον ἀμφοτέρας γήμας συνεχεῖς ἑστιάσεις ἐποιεῖτο τῶν
                    στρατιωτῶν καὶ τῶν πλείστων πολιτῶν: ἀπετίθετο γὰρ ἤδη τὸ πικρὸν
                    τῆς τυραννίδος, καὶ μεταβαλλόμενος εἰς ἐπιείκειαν φιλανθρωπότερον ἦρχε
                    τῶν ὑποτεταγμένων, οὔτε φονεύων οὔτε φυγάδας ποιῶν, καθάπερ εἰώθει.
                        <milestone n="2" unit="section" /><milestone ed="P" unit="para" />μετὰ δὲ
                    τοὺς γάμους ὀλίγας ἐπιμείνας ἡμέρας συνήγαγεν ἐκκλησίαν καὶ
                    παρεκάλει τοὺς Συρακοσίους πόλεμον ἐξενεγκεῖν πρὸς τοὺς Καρχηδονίους,
                    ἀποφαίνων αὐτοὺς καθόλου μὲν τοῖς Ἕλλησιν ἐχθροτάτους ὄντας,
                    μάλιστα δὲ τοῖς Σικελιώταις διὰ παντὸς ἐπιβουλεύοντας. <milestone n="3" unit="section" />καὶ νῦν μὲν ἐφ᾽ ἡσυχίας αὐτοὺς μένειν ἀπεδείκνυε
                    διὰ τὸν ἐμπεσόντα λοιμόν, ὃν τοὺς πλείστους τῶν κατὰ Λιβύην
                    διεφθαρκέναι: ἰσχύσαντας δ᾽ αὐτοὺς οὐκ ἀφέξεσθαι τῶν Σικελιωτῶν,
                    οἷς ἐξ ἀρχαίων ἐπιβουλεύουσιν. διὸ αἱρετώτερον νῦν εἶναι πρὸς
                    ἀσθενεῖς αὐτοὺς ὄντας διαπολεμεῖν ἢ μετὰ ταῦτα πρὸς ἰσχυροὺς
                    διαγωνίζεσθαι. <milestone n="4" unit="section" />ἅμα δὲ συνίστα δεινὸν
                    εἶναι περιορᾶν τὰς Ἑλληνίδας πόλεις ὑπὸ βαρβάρων καταδεδουλωμένας,
                    ἃς ἐπὶ τοσοῦτον συνεπιλήψεσθαι τῶν κινδύνων, ἐφ᾽ ὅσον τῆς
                    ἐλευθερίας τυχεῖν ἐπιθυμοῦσιν. οὐ μὴν ἀλλὰ πολλοὺς λόγους πρὸς
                    ταύτην τὴν προαίρεσιν διαλεχθεὶς ταχὺ συγκαταίνους ἔλαβε τοὺς
                    Συρακοσίους. <milestone n="5" unit="section" />οὐ γὰρ ἧττον ἐκείνου τὸν
                    πόλεμον ἔσπευδον γενέσθαι, πρῶτον μὲν μισοῦντες τοὺς Καρχηδονίους, δι᾽
                    ἐκείνους ἠναγκασμένοι ποιεῖν τὸ προσταττόμενον ὑπὸ τοῦ τυράννου:
                    ἔπειτα δὲ καὶ τὸν Διονύσιον φιλανθρωπότερον ἑαυτοῖς ἤλπιζον
                    χρήσεσθαι, φοβούμενον τοὺς πολεμίους καὶ τὴν ἀπὸ τῶν καταδεδουλωμένων
                    ἐπίθεσιν: τὸ δὲ μέγιστον,ἤλπιζον ἑαυτοὺς κυριεύσαντας ὅπλων, ἐὰν
                    ἡ τύχη δῷ καιρόν, ἀντιλήψεσθαι τῆς ἐλευθερίας. <milestone n="46" unit="chapter" /><milestone n="1" unit="section" /><milestone ed="P" unit="para" />μετὰ δὲ τὴν ἐκκλησίαν, τοῦ Διονυσίου τὴν ἐξουσίαν
                    δόντος, οἱ Συρακόσιοι τὰ Φοινικικὰ χρήματα διήρπασαν. οὐκ ὀλίγοι
                    γὰρ τῶν Καρχηδονίων ᾤκουν ἐν ταῖς Συρακούσαις ἁδρὰς ἔχοντες
                    κτήσεις, πολλοὶ δὲ καὶ τῶν ἐμπόρων εἶχον ἐν τῷ λιμένι τὰς ναῦς
                    γεμούσας φορτίων, ἃ πάντα διεφόρησαν οἱ Συρακόσιοι. <milestone n="2" unit="section" />παραπλησίως δὲ καὶ οἱ λοιποὶ Σικελιῶται τοὺς παρ᾽
                    αὐτοῖς οἰκοῦντας τῶν Φοινίκων ἐκβαλόντες τὰς κτήσεις διήρπασαν:
                    καίπερ γὰρ τὴν Διονυσίου τυραννίδα μισοῦντες, ὅμως ἡδέως ἐκοινώνουν
                    τοῦ πρὸς Καρχηδονίους πολέμου διὰ τὴν ὠμότητα τῶν ἀνδρῶν. <milestone n="3" unit="section" />ὧν δὴ χάριν καὶ οἱ τὰς Ἑλληνίδας πόλεις
                    οἰκοῦντες ὑπὸ Καρχηδονίους, ἐπειδὴ φανερῶς ὁ Διονύσιος ἐξέφερε
                    τὸν πόλεμον, ἐναπεδείξαντο τὸ πρὸς τοὺς Φοίνικας μῖσος: οὐ μόνον
                    γὰρ αὐτῶν τὰς οὐσίας διήρπασαν, ἀλλὰ καὶ αὐτοὺς συλλαμβάνοντες
                    πᾶσαν αἰκίαν καὶ ὕβριν εἰς τὰ σώματ᾽ αὐτῶν ἀπετίθεντο,
                    μνημονεύοντες ὧν αὐτοὶ κατὰ τὴν αἰχμαλωσίαν ἔπαθον. <milestone n="4" unit="section" />ἐπὶ τοσοῦτον δὲ τῆς κατὰ τῶν Φοινίκων τιμωρίας
                    προέβησαν καὶ τότε καὶ κατὰ τὸν ὕστερον χρόνον, ὥστε τοὺς
                    Καρχηδονίους διδαχθῆναι μηκέτι παρανομεῖν εἰς τοὺς ὑποπεσόντας: οὐ
                    γὰρ ἠγνόουν, δι᾽ αὐτῶν τῶν ἔργων μαθόντες, ὅτι τοῖς διαπολεμοῦσι
                    κοινῆς τῆς τύχης ὑπαρχούσης ἀμφοτέρους κατὰ τὰς ἥττας τοιαῦτα
                    ἀνάγκη πάσχειν, οἷα ἂν αὐτοὶ πράξωσιν εἰς τοὺς ἀτυχήσαντας.
                        <milestone n="5" unit="section" />ὁ δ᾽ οὖν Διονύσιος, ἐπειδὴ πάντ᾽
                    αὐτῷ τὰ πρὸς τὸν πόλεμον ἡτοίμαστο, διενοεῖτο πέμπειν ἀγγέλους εἰς
                    Καρχηδόνα τοὺς ἐροῦντας, ὅτι Συρακόσιοι καταγγέλλουσι πόλεμον
                    Καρχηδονίοις, ἐὰν μὴ τὰς ὑπ᾽ αὐτῶν καταδεδουλωμένας Ἑλληνίδας
                    πόλεις ἐλευθερώσωσιν. Διονύσιος μὲν οὖν περὶ ταῦτ᾽ ἐγίνετο.
                        <milestone n="6" unit="section" /><milestone ed="P" unit="para" />Κτησίας δ᾽
                    ὁ συγγραφεὺς τὴν τῶν Περσικῶν ἱστορίαν εἰς τοῦτον τὸν ἐνιαυτὸν
                    κατέστροφεν, ἀρξάμενος ἀπὸ Νίνου καὶ Σεμιράμεως. ἤκμασαν δὲ κατὰ
                    τοῦτον τὸν ἐνιαυτὸν οἱ ἐπισημότατοι διθυραμβοποιοί, Φιλόξενος
                    Κυθήριος, Τιμόθεος Μιλήσιος, Τελέστης Σελινούντιος, Πολύειδος, ὃς
                    καὶ ζωγραφικῆς καὶ μουσικῆς εἶχεν ἐμπειρίαν. <milestone n="47" unit="chapter" /><milestone n="1" unit="section" /><milestone ed="P" unit="para" />τοῦ δ᾽ ἐνιαυσίου χρόνου διεληλυθότος Ἀθήνησι μὲν
                    παρειλήφει τὴν ἀρχὴν Λυσιάδης, ἐν δὲ τῇ Ῥώμῃ τὴν ὕπατον ἀρχὴν
                    διῴκουν χιλίαρχοι ἕξ, Πόπλιος Μάλλιος, Πούπλιος Μαίλιος, Σπόριος
                    Φούριος, Λεύκιος Πούπλιος. Διονύσιος δ᾽ ὁ τῶν Συρακοσίων τύραννος,
                    ἐπειδὴ πάντα τὰ πρὸς τὸν πόλεμον αὐτῷ κατεσκεύαστο κατὰ τὴν ἰδίαν
                    προαίρεσιν, ἐξέπεμψεν εἰς Καρχηδόνα κήρυκα, δοὺς ἐπιστολὴν πρὸς τὴν
                    γερουσίαν: <milestone n="2" unit="section" />ἐν ταύτῃ δὲ γεγραμμένον ἦν
                    ὅτι Συρακοσίοις δεδογμένον εἴη πολεμεῖν πρὸς Καρχηδονίους, ἐὰν μὴ
                    τῶν Ἑλληνίδων πόλεων ἐκχωρήσωσιν. οὗτος μὲν οὖν κατὰ τὸ
                    παραγγελθὲν πλεύσας εἰς Λιβύην τὴν ἐπιστολὴν ἀπέδωκε τῇ γερουσίᾳ.
                    ἧς ἀναγνωσθείσης ἔν τε τῇ συγκλήτῳ καὶ μετὰ ταῦτ᾽ ἐν τῷ δήμῳ
                    συνέβη τοὺς Καρχηδονίους οὐ μετρίως ἀγωνιᾶν περὶ τοῦ πολέμου: ὅ τε
                    γὰρ λοιμὸς αὐτῶν παμπληθεῖς ἀπεκτάγκει καὶ τοῖς ὅλοις ἦσαν
                    ἀπαρασκεύαστοι. <milestone n="3" unit="section" />οὐ μὴν ἀλλ᾽ οὗτοι μὲν
                    ἐκαραδόκουν τὴν τῶν Συρακοσίων προαίρεσιν, καὶ μετὰ πολλῶν χρημάτων
                    ἀπέστειλάν τινας τῶν ἐκ τῆς γερουσίας τοὺς ξενολογήσοντας ἀπὸ τῆς
                    Εὐρώπης: <milestone n="4" unit="section" />Διονύσιος δ᾽ ἀναλαβὼν τοὺς
                    Συρακοσίους καὶ τοὺς μισθοφόρους, ἔτι δὲ τοὺς συμμάχους, ἀνέζευξεν
                    ἐκ Συρακουσῶν, ἐπ᾽ Ἔρυκος τὴν πορείαν ποιούμενος. οὐ μακρὰν γὰρ
                    τοῦ λόφου τούτου Μοτύη πόλις ἦν ἄποικος Καρχηδονίων, ᾗ μάλιστα
                    ἐχρῶντο κατὰ τῆς Σικελίας ὁρμητηρίῳ: ταύτης γὰρ κρατήσας ἤλπιζεν
                    οὐκ ὀλίγα προτερήσειν τῶν πολεμίων. <milestone n="5" unit="section" />κατὰ
                    δὲ τὴν ὁδοιπορίαν ἀεὶ παρελάμβανε τοὺς ἐκ τῶν Ἑλληνίδων πόλεων,
                    πανδημεὶ καθοπλίζων: συνεστρατεύοντο γὰρ αὐτῷ προθύμως ἅπαντες,
                    μισοῦντες μὲν τὸ βάρος τῆς τῶν Φοινίκων ἐπικρατείας, ἐπιθυμοῦντες
                    δὲ τυχεῖν ποτε τῆς ἐλευθερίας. <milestone n="6" unit="section" />καὶ
                    πρώτους μὲν Καμαριναίους παρέλαβεν, εἶτα Γελῴους καὶ
                    Ἀκραγαντίνους: μεθ᾽ οὓς Ἱμεραίους μετεπέμψατο, κατοικοῦντας ἐπὶ
                    θάτερα μέρη τῆς Σικελίας: Σελινουντίους δ᾽ ἐν παρόδῳ προσαγαγόμενος
                    παρεγενήθη πρὸς τὴν Μοτύην μετὰ πάσης τῆς δυνάμεως. <milestone n="7" unit="section" />εἶχε δὲ πεζοὺς μὲν ὀκτακισμυρίους, ἱππεῖς δὲ πολὺ
                    πλείους τῶν τρισχιλίων, ναῦς δὲ μακρὰς οὐ πολὺ λειπούσας τῶν
                    διακοσίων: συνηκολούθει δὲ καὶ φορτηγὰ πλοῖα γέμοντα πολλῶν
                    μηχανημάτων, ἔτι δὲ τῆς ἄλλης χορηγίας ἁπάσης, ὄντα τὸν ἀριθμὸν
                    οὐκ ἐλάττω πεντακοσίων. <milestone n="48" unit="chapter" /><milestone n="1" unit="section" /><milestone ed="P" unit="para" />τηλικαύτης δὲ τῆς
                    παρασκευῆς οὔσης, Ἐρυκῖνοι μὲν καταπλαγέντες τὸ μέγεθος τῆς δυνάμεως
                    καὶ μισοῦντες Καρχηδονίους προσεχώρησαν τῷ Διονυσίῳ, οἱ δὲ τὴν
                    Μοτύην κατοικοῦντες προσδεχόμενοι τὴν ἐκ Καρχηδονίων βοήθειαν οὐ
                    κατεπλήττοντο τὴν Διονυσίου δύναμιν, ἀλλὰ πρὸς τὴν πολιορκίαν
                    παρεσκευάζοντο: οὐ γὰρ ἠγνόουν τοὺς Συρακοσίους ὅτι πρώτην τὴν
                    Μοτύην πορθήσουσι διὰ τὸ πιστοτάτην εἶναι τοῖς Καρχηδονίοις.
                        <milestone n="2" unit="section" />αὕτη δ᾽ ἡ πόλις ἦν ἐπί τινος νήσου
                    κειμένη, τῆς Σικελίας ἀπέχουσα σταδίους ἕξ, τῷ δὲ πλήθει καὶ τῷ
                    κάλλει τῶν οἰκιῶν εἰς ὑπερβολὴν πεφιλοτεχνημένη διὰ τὴν εὐπορίαν
                    τῶν κατοικούντων. εἶχε δὲ καὶ ὁδὸν στενὴν χειροποίητον φέρουσαν ἐπὶ
                    τὸν τῆς Σικελίας αἰγιαλόν, ἣν οἱ Μοτυηνοὶ τότε διέσκαψαν, ὡς μὴ
                    προσόδους ἔχοιεν κατ᾽ αὐτῶν οἱ πολέμιοι. <milestone n="3" unit="section" />Διονύσιος δὲ μετὰ τῶν ἀρχιτεκτόνων κατασκεψάμενος τοὺς τόπους,
                    ἤρξατο χώματα κατασκευάζειν ἐπὶ τὴν Μοτύην, καὶ τὰς μὲν μακρὰς
                    ναῦς παρὰ τὸν εἴσπλουν τοῦ λιμένος ἐνεώλκησε, τὰ δὲ φορτηγὰ τῶν
                    πλοίων ὥρμισε παρὰ τὸν αἰγιαλόν. <milestone n="4" unit="section" />μετὰ
                    δὲ ταῦτα ἐπὶ μὲν τῶν ἔργων κατέλιπεν ἐπιστάτην Λεπτίνην τὸν
                    ναύαρχον, αὐτὸς δὲ μετὰ τῆς πεζῆς στρατιᾶς ὥρμησεν ἐπὶ τὰς τοῖς
                    Καρχηδονίοις συμμαχούσας πόλεις. Σικανοὶ μὲν οὖν πάντες εὐλαβούμενοι
                    τὸ μέγεθος τῆς δυνάμεως προσεχώρησαν τοῖς Συρακοσίοις, τῶν δὲ ἄλλων
                    πόλεων πέντε μόνον διέμειναν ἐν τῇ πρὸς Καρχηδονίους φιλίᾳ: αὗται
                    δὲ ἦσαν Ἁλικύαι, Σολοῦς, Αἴγεστα, Πάνορμος, Ἔντελλα. <milestone n="5" unit="section" />τὴν μὲν οὖν τῶν Σολουντίνων καὶ Πανορμιτῶν,
                    πρὸς δὲ τούτοις Ἁλικυαίων χώραν ὁ Διονύσιος λεηλατήσας
                    ἐδενδροτόμησε, τὴν δὲ Αἴγεσταν καὶ Ἔντελλαν πολλῇ δυνάμει
                    περιστρατοπεδεύσας συνεχεῖς ἐποιεῖτο προσβολάς, σπεύδων αὐτῶν μετὰ
                    βίας κυριεῦσαι. καὶ τὰ μὲν περὶ Διονύσιον ἐν τούτοις ἦν. <milestone n="49" unit="chapter" /><milestone n="1" unit="section" /><milestone ed="P" unit="para" />Ἰμίλκων δὲ ὁ τῶν Καρχηδονίων στρατηγὸς αὐτὸς μὲν
                    περὶ τὸν τῶν δυνάμεων ἀθροισμὸν καὶ τὴν ἄλλην ἐγίνετο παρασκευήν,
                    τὸν δὲ ναύαρχον μετὰ δέκα τριήρων ἀπέστειλε, κελεύσας κατὰ τάχος
                    λάθρᾳ πλεῖν ὡς ἐπὶ Συρακοσίους, καὶ νυκτὸς εἰς τὸν λιμένα
                    πλεύσαντα διαφθεῖραι τὰ καταλελειμμένα τῶν πλοίων. <milestone n="2" unit="section" />τοῦτο δ᾽ ἔπραξε νομίζων ἀντιπερισπασμόν τινα ποιήσειν
                    καὶ τὸν Διονύσιον ἀναγκάσειν μέρος τῶν πλοίων ἀποστέλλειν ἐπὶ
                    Συρακοσίους. ὁ δὲ πεμφθεὶς ναύαρχος συντόμως πράξας τὸ παραγγελθέν,
                    κατέπλευσε νυκτὸς εἰς τὸν τῶν Συρακοσίων λιμένα, πάντων ἀγνοούντων
                    τὸ γεγενημένον. ἀπροσδοκήτως δ᾽ ἐπιθέμενος καὶ τοῖς παρορμοῦσι πλοίοις
                    ἐμβολὰς δοὺς καὶ σχεδὸν ἅπαντα καταδύσας, ἀνέκαμψεν εἰς Καρχηδόνα.
                        <milestone n="3" unit="section" />Διονύσιος δὲ πᾶσαν τὴν ὑπὸ
                    Καρχηδονίους χώραν δῃώσας καὶ τοὺς πολεμίους τειχήρεις ποιήσας, ἐπὶ
                    τὴν Μοτύην ἅπασαν ἤγαγε τὴν δύναμιν: ἤλπιζε γὰρ ταύτης
                    ἐκπολιορκηθείσης τὰς ἄλλας εὐθέως αὑτὰς παραδώσειν. εὐθὺς οὖν
                    πολλαπλασίους ἄνδρας τοῖς ἔργοις τε προστιθεὶς ἐχώννυε τὸν μεταξὺ
                    πόρον, καὶ τὰς μηχανὰς ἐκ τοῦ κατ᾽ ὀλίγον ἅμα τῇ τοῦ χώματος
                    αὐξήσει προσήγαγε τοῖς τείχεσιν. <milestone n="50" unit="chapter" /><milestone n="1" unit="section" /><milestone ed="P" unit="para" />περὶ δὲ
                    τοῦτον τὸν χρόνον Ἰμίλκων ὁ τῶν Καρχηδονίων ναύαρχος ἀκούσας ὅτι
                    Διονύσιος ἐνεώλκησε τὰς ναῦς, εὐθὺς ἐπλήρου τὰς ἀρίστας τῶν
                    τριήρων ἑκατόν: ὑπελάμβανε γὰρ ἀπροσδοκήτως ἐπιφανεὶς ῥᾳδίως
                    κρατήσειν τῶν νενεωλκημένων ἐν τῷ λιμένι σκαφῶν, κυριεύων τῆς
                    θαλάττης: τοῦτο δὲ πράξας ἐνόμιζε τήν τε τῆς Μοτύης πολιορκίαν
                    λύσειν καὶ τὸν πόλεμον μετάξειν ἐπὶ τὴν τῶν Συρακοσίων πόλιν.
                        <milestone n="2" unit="section" />ἐκπλεύσας οὖν μετὰ νεῶν ἑκατὸν
                    κατήχθη ἐπὶ τὴν τῶν Σελινουντίων χώραν νυκτός, καὶ περιπλεύσας τὴν
                    περὶ Λιλύβαιον ἄκραν ἅμ᾽ ἡμέρᾳ παρῆν ἐπὶ τὴν Μοτύην.
                    ἀνελπίστως δ᾽ ἐπιφανεὶς τοῖς πολεμίοις τῶν παρορμούντων πλοίων τὰ μὲν
                    συνέτριψε, τὰ δ᾽ ἔκαυσεν, οὐ δυναμένων βοηθεῖν τῶν περὶ Διονύσιον.
                        <milestone n="3" unit="section" />μετὰ δὲ ταῦτ᾽ εἰσπλεύσας εἰς τὸν
                    λιμένα διέταξε τὰς ναῦς ὡς ἐπιθησόμενος ταῖς νενεωλκημέναις ὑπὸ τῶν
                    πολεμίων. Διονύσιος δὲ συναγαγὼν τὴν δύναμιν ἐπὶ τὸ στόμα τοῦ
                    λιμένος, καὶ θεωρῶν τοὺς πολεμίους τὸν ἐκ τοῦ λιμένος ἔκπλουν
                    παραφυλάττοντας, εὐλαβεῖτο καθέλκειν εἰς τὸν λιμένα τὰ σκάφη: οὐ γὰρ
                    ἠγνόει διότι στενοῦ τοῦ στόματος ὄντος ἀναγκαῖον ἦν ὀλίγαις ναυσὶ
                    πρὸς πολλαπλασίους διακινδυνεύειν. <milestone n="4" unit="section" />διόπερ
                    τῷ πλήθει τῶν στρατιωτῶν ῥᾳδίως διελκύσας τὰ σκάφη διὰ τῆς γῆς
                    εἰς τὴν ἐκτὸς τοῦ λιμένος θάλατταν διέσωσε τὰς ναῦς. Ἰμίλκων δὲ
                    ταῖς πρώταις τριήρεσιν ἐπιθέμενος τῷ πλήθει τῶν βελῶν ἀνείργετο:
                    ἐπὶ μὲν γὰρ τῶν νεῶν ἐπεβεβήκει πλῆθος τοξοτῶν καὶ σφενδονητῶν,
                    ἀπὸ δὲ τῆς γῆς τοῖς ὀξυβελέσι καταπέλταις οἱ Συρακόσιοι χρώμενοι
                    συχνοὺς τῶν πολεμίων ἀνῄρουν: καὶ γὰρ κατάπληξιν εἶχε μεγάλην τοῦτο
                    τὸ βέλος διὰ τὸ πρώτως εὑρεθῆναι κατ᾽ ἐκεῖνον τὸν καιρόν: ὥστε
                    Ἰμίλκων οὐ δυνάμενος κρατῆσαι τῆς ἐπιβολῆς ἀπέπλευσεν εἰς τὴν
                    Λιβύην, ναυμαχεῖν οὐ κρίνων συμφέρειν διὰ τὸ διπλασίας εἶναι τὰς
                    ναῦς τῶν πολεμίων. <milestone n="51" unit="chapter" /><milestone n="1" unit="section" /><milestone ed="P" unit="para" />Διονύσιος δὲ τῇ
                    πολυχειρίᾳ τῶν ἐργαζομένων συντελέσας τὸ χῶμα, προσήγαγε παντοίας
                    μηχανὰς τοῖς τείχεσι, καὶ τοῖς μὲν κριοῖς ἔτυπτε τοὺς πύργους, τοῖς
                    δὲ καταπέλταις ἀνέστελλε τοὺς ἐπὶ τῶν ἐπάλξεων μαχομένους: προσήγαγε
                    δὲ καὶ τοὺς ὑπὸ τῶν τροχῶν πύργους τοῖς τείχεσιν, ἑξωρόφους ὄντας,
                    οὓς κατεσκεύασε πρὸς τὸ τῶν οἰκιῶν ὕψος. <milestone n="2" unit="section" />οἱ δὲ τὴν Μοτύην κατοικοῦντες ἐν χερσὶ τοῦ
                    κινδύνου καθεστῶτος ὅμως οὐ κατεπλάγησαν τὴν τοῦ Διονυσίου δύναμιν,
                    καίπερ ὄντες ἔρημοι συμμάχων κατ᾽ ἐκεῖνον τὸν καιρόν. ὑπερτιθέμενοι
                    δὲ τῇ φιλοδοξίᾳ τοὺς πολιορκοῦντας, τὸ μὲν πρῶτον ἐκ τῶν μεγίστων
                    ἱστῶν κεραίαις ἱσταμέναις ἐβάσταζον ἄνδρας ἐν θωρακίοις, οὗτοι δ᾽
                    ἀφ᾽ ὑψηλῶν τόπων δᾷδας ἡμμένας ἠφίεσαν καὶ στυππεῖα καιόμενα μετὰ
                    πίττης εἰς τὰς τῶν πολεμίων μηχανάς. <milestone n="3" unit="section" />ταχὺ δὲ τῆς φλογὸς ἐπινεμομένης τὴν ὕλην, ὀξέως οἱ Σικελιῶται
                    παραβοηθήσαντες ταύτην μὲν ἀπέσβεσαν, τοῖς δὲ κριοῖς πυκνὰς τὰς
                    ἐμβολὰς διδόντες κατέβαλον μέρος τοῦ τείχους. συνδραμόντων δ᾽ ἐπὶ τὸν
                    τόπον ἀθρόων ἐξ ἑκατέρου μέρους ἰσχυρὰν συνέβαινε τὴν μάχην
                    γίνεσθαι. <milestone n="4" unit="section" />οἱ μὲν γὰρ Σικελιῶται
                    κεκρατηκέναι τῆς πόλεως ἤδη νομίζοντες, πᾶν ὑπέμενον ἕνεκεν τοῦ
                    τοὺς Φοίνικας ἀμύνεσθαι, περὶ ὧν πρότερον εἰς αὐτοὺς ἡμαρτήκεισαν:
                    οἱ δ᾽ ἐκ τῆς πόλεως πρὸ ὀφθαλμῶν λαμβάνοντες τὰ τῆς αἰχμαλωσίας
                    δεινά, καὶ φυγὴν οὐδεμίαν ὁρῶντες ὑπάρχουσαν οὔτε κατὰ γῆν οὔτε
                    κατὰ θάλατταν, οὐκ ἀγενῶς ὑπέμενον τὸν θάνατον. <milestone n="5" unit="section" />θεωροῦντες δὲ τὴν ἀπὸ τῶν τειχῶν ἐπικουρίαν
                    περιῃρημένην, ἐνέφραττον τοὺς στενωπούς, καὶ ταῖς ἐσχάταις οἰκίαις
                    ἐχρῶντο καθάπερ τειχίῳ πολυτελῶς ᾠκοδομημένῳ. ὅθεν εἰς μείζονα
                    δυσχέρειαν οἱ περὶ τὸν Διονύσιον παρεγενήθησαν. <milestone n="6" unit="section" />παρεισπεσόντες γὰρ ἐντὸς τοῦ τείχους, καὶ δοκοῦντες
                    ἤδη κυριεύειν τῆς πόλεως, ὑπὸ τῶν ἐν ταῖς οἰκίαις ὄντων ἐξ
                    ὑπερδεξίων τόπων κατετιτρώσκοντο. <milestone n="7" unit="section" />οὐ μὴν
                    ἀλλὰ τοὺς ξυλίνους πύργους προσαγαγόντες ταῖς πρώταις οἰκίαις
                    ἐπιβάθρας κατεσκεύασαν. ἴσων δ᾽ ὄντων τῶν μηχανημάτων τοῖς
                    οἰκοδομήμασι, τὸ λοιπὸν ἐκ χειρὸς συνέβαινεν εἶναι τὴν μάχην. οἱ
                    μὲν γὰρ Σικελιῶται τὰς ἐπιβάθρας ἐπιρριπτοῦντες, διὰ τούτων ἐπὶ
                    τὰς οἰκίας ἐβιάζοντο: <milestone n="52" unit="chapter" /><milestone n="1" unit="section" />οἱ δὲ Μοτυηνοὶ τὸ μέγεθος τοῦ κινδύνου λογιζόμενοι,
                    καὶ τῶν γυναικῶν καὶ τῶν τέκνων ἐν ὀφθαλμοῖς ὄντων, τῷ περὶ
                    τούτων φόβῳ προθυμότερον ἠγωνίζοντο. οἱ μὲν γὰρ γονέων παρεστώτων
                    καὶ δεομένων μὴ περιιδεῖν αὐτοὺς τῇ τούτων ὕβρει παραδιδομένους
                    ἐπηγείροντο ταῖς ψυχαῖς, οὐδεμίαν φειδὼ τοῦ ζῆν ποιούμενοι, οἱ δὲ
                    γυναικῶν καὶ νηπίων τέκνων θρῆνον ἀκούοντες ἔσπευδον εὐγενῶς
                    ἀποθανεῖν, πρὶν ἐπιδεῖν τὴν τῶν τέκνων αἰχμαλωσίαν: <milestone n="2" unit="section" />οὐδὲ γὰρ φυγεῖν ἐκ τῆς πόλεως ἦν, ὡς ἂν
                    περιεχούσης μὲν θαλάττης, τῶν δὲ πολεμίων θαλαττοκρατούντων. ἐξέπληττέ
                    τε καὶ μάλιστα ἀπογινώσκειν ἐποίει τοὺς Φοίνικας τὸ ὠμῶς κεχρῆσθαι
                    τοῖς τῶν Ἑλλήνων ἡλωκόσιν, οἷς ταὐτὸ προσεδόκων πείσεσθαι.
                    ἀπελείπετ᾽ οὖν αὐτοῖς εὐγενῶς μαχομένοις ἢ νικᾶν ἢ τελευτᾶν.
                        <milestone n="3" unit="section" />τοιαύτης δὲ παραστάσεως ἐμπεσούσης
                    εἰς τὰς τῶν πολιορκουμένων ψυχάς, συνέβαινε τοὺς Σικελιώτας εἰς
                    πολλὴν ἀπορίαν ἐμπίπτειν. <milestone n="4" unit="section" />ἀπὸ γὰρ τῶν
                    ἐπερεισθεισῶν σανίδων μαχόμενοι κακῶς ἀπήλλαττον διά τε τὴν
                    στενοχωρίαν καὶ διὰ τὸ τοὺς ἐναντίους ἀπονενοημένως κινδυνεύειν, ὡς
                    ἂν ἀπογινώσκοντας τὸ ζῆν: ὥσθ᾽ οἱ μὲν εἰς χεῖρας συμπλεκόμενοι καὶ
                    τραύματα διδόντες καὶ λαμβάνοντες ἀπέθνησκον, οἱ δ᾽ ὑπὸ τῶν Μοτυαίων
                    ἐξωθούμενοι καὶ ἀπὸ τῶν σανίδων ἀποπίπτοντες εἰς τὴν γῆν
                    ἀπώλλυντο. <milestone n="5" unit="section" />τέλος δ᾽ ἐφ᾽ ἡμέρας τοιαύτης
                    τινὸς τῆς πολιορκίας γινομένης, Διονύσιος αἰεὶ πρὸς τὴν ἑσπέραν τῇ
                    σάλπιγγι τοὺς μαχομένους ἀνακαλούμενος ἔλυε τὴν πολιορκίαν. εἰς
                    τοιαύτην δὲ συνήθειαν τοὺς Μοτυαίους ἀγαγών, ἐπειδὴ παρ᾽ ἑκατέρων
                    οἱ κινδυνεύοντες ἀπῆλθον, ἀπέστειλεν Ἀρχύλον τὸν Θούριον μετὰ τῶν
                    ἐπιλέκτων: <milestone n="6" unit="section" />οὗτος δ᾽ ἤδη νυκτὸς οὔσης
                    προσήρεισε ταῖς πεπτωκυίαις οἰκίαις κλίμακας, δι᾽ ὧν ἀναβὰς καὶ
                    καταλαβόμενός τινα τόπον εὔκαιρον παρεδέχετο τοὺς περὶ τὸν Διονύσιον.
                        <milestone n="7" unit="section" />οἱ δὲ Μοτυαῖοι τὸ γεγενημένον
                    αἰσθόμενοι παραυτίκα μετὰ πάσης σπουδῆς παρεβοήθουν, καὶ τῶν καιρῶν
                    ὑστεροῦντες οὐδὲν ἧττον ὑπέστησαν τὸν κίνδυνον. γενομένης δὲ τῆς
                    μάχης ἰσχυρᾶς καὶ πολλῶν προσαναβάντων, μόγις οἱ Σικελιῶται τῷ
                    πλήθει κατεπόνησαν τοὺς ἀνθεστηκότας. <milestone n="53" unit="chapter" /><milestone n="1" unit="section" />εὐθὺς δὲ καὶ διὰ τοῦ χώματος ἡ
                    δύναμις ἅπασα τοῦ Διονυσίου παρεισέπεσεν εἰς τὴν πόλιν, καὶ πᾶς
                    τόπος ἔγεμε τῶν ἀναιρουμένων: οἱ γὰρ Σικελιῶται ὠμότητα ὠμότητι
                    σπεύδοντες ἀμύνεσθαι, πάντας ἑξῆς ἀνῄρουν, ἁπλῶς οὐ παιδός, οὐ
                    γυναικός, οὐ πρεσβύτου φειδόμενοι. <milestone n="2" unit="section" />Διονύσιος δὲ βουλόμενος ἐξανδραποδίσασθαι τὴν πόλιν, ὅπως
                    ἀθροισθῇ χρήματα, τὸ μὲν πρῶτον ἀνεῖργε τοὺς στρατιώτας τοῦ
                    φονεύειν τοὺς αἰχμαλώτους: ὡς δ᾽ οὐδεὶς αὐτῷ προσεῖχεν, ἀλλ᾽ ἑώρα
                    τὴν τῶν Σικελιωτῶν ὁρμὴν ἀκατάσχετον οὖσαν, παρεστήσατο κήρυκας
                    τοὺς μετὰ βοῆς δηλώσοντας τοῖς Μοτυαίοις φυγεῖν εἰς τὰ παρὰ τοῖς
                    Ἕλλησιν ἱερὰ τιμώμενα. <milestone n="3" unit="section" />οὗ γενηθέντος
                    οἱ μὲν στρατιῶται τοῦ φονεύειν ἔληγον, ἐπὶ δὲ τὴν τῶν κτήσεων
                    διαρπαγὴν ὥρμησαν: καὶ διεφορεῖτο πολὺς μὲν ἄργυρος, οὐκ ὀλίγος δὲ
                    χρυσός, καὶ ἐσθῆτες πολυτελεῖς καὶ τῆς ἄλλης εὐδαιμονίας πλῆθος.
                    τὴν δὲ τῆς πόλεως διαρπαγὴν ἔδωκεν ὁ Διονύσιος τοῖς στρατιώταις,
                    βουλόμενος προθύμους αὐτοὺς ποιῆσαι πρὸς τοὺς ἐπιφερομένους κινδύνους.
                        <milestone n="4" unit="section" />ἀπὸ δὲ τούτων γενόμενος Ἀρχύλον
                    τὸν ἀναβάντα πρῶτον ἐπὶ τὸ τεῖχος ἑκατὸν μναῖς ἐστεφάνωσεν, τῶν δ᾽
                    ἄλλων κατὰ τὴν ἀξίαν ἕκαστον τῶν ἠνδραγαθηκότων ἐτίμησεν, καὶ τῶν
                    Μοτυαίων τοὺς περιλειφθέντας ἐλαφυροπώλησεν: Δαϊμένην δὲ καί τινας
                    τῶν Ἑλλήνων συμμαχοῦντας Καρχηδονίοις λαβὼν αἰχμαλώτους
                    ἀνεσταύρωσεν. <milestone n="5" unit="section" />μετὰ δὲ ταῦτα φύλακας τῆς
                    πόλεως καταστήσας, Βίτωνα τὸν Συρακόσιον φρούραρχον ἀπέδειξε: τὸ δὲ
                    πλεῖον μέρος ἐκ τῶν Σικελῶν ὑπῆρχεν. καὶ Λεπτίνην μὲν τὸν ναύαρχον
                    μετὰ νεῶν εἴκοσι καὶ ἑκατὸν ἐκέλευσεν παρατηρεῖν τὴν διάβασιν τῶν
                    Καρχηδονίων, συνέταξε δ᾽ αὐτῷ τὴν Αἴγεσταν καὶ τὴν Ἔντελλαν
                    πολιορκεῖν, καθάπερ ἐξ ἀρχῆς πορθεῖν αὐτὰς ἐνεστήσατο: αὐτὸς δὲ
                    τοῦ θέρους ἤδη λήγοντος ἀνέζευξε μετὰ τῆς δυνάμεως εἰς Συρακούσας.
                        <milestone n="6" unit="section" /><milestone ed="P" unit="para" />ἐν δὲ
                    ταῖς Ἀθήναις Σοφοκλῆς ὁ Σοφοκλέους τραγῳδίαν διδάσκειν ἤρξατο,
                    καὶ νίκας ἔσχε δεκαδύο. <milestone n="54" unit="chapter" /><milestone n="1" unit="section" /><milestone ed="P" unit="para" />τοῦ δ᾽ ἐνιαυσιαίου χρόνου
                    διεληλυθότος Ἀθήνησι μὲν ἔλαβε τὴν ἀρχὴν Φορμίων, ἐν Ῥώμῃ δ᾽
                    ἀντὶ τῶν ὑπάτων ἐγένοντο χιλίαρχοι ἕξ, Γναῖος Γενούκιος
                    <del status="unremarkable">καὶ</del> Λεύκιος Ἀτίλιος, Μάρκος Πομπώνιος, Γάιος
                    Δυίλιος, Μάρκος Οὐετούριος, Οὐαλέριος Ποπλίλιος, Ὀλυμπιὰς δ᾽
                    ἤχθη ἐνενηκοστὴ καὶ ἕκτη, καθ᾽ ἣν ἐνίκα Εὔπολις Ἠλεῖος.
                        <milestone n="2" unit="section" />τούτων δὲ τὴν ἀρχὴν παραλαβόντων
                    Διονύσιος ὁ τῶν Συρακοσίων τύραννος μετὰ πάσης τῆς δυνάμεως
                    ἀναζεύξας ἐκ Συρακουσῶν ἐνέβαλεν εἰς τὴν τῶν Καρχηδονίων
                    ἐπικράτειαν. πορθοῦντος δ᾽ αὐτοῦ τὴν χώραν, Ἁλικυαῖοι μὲν
                    καταπλαγέντες διεπρεσβεύσαντο πρὸς αὐτὸν καὶ συμμαχίαν ἐποιήσαντο,
                    Αἰγεσταῖοι δὲ τοῖς πολιορκοῦσι νυκτὸς ἀπροσδοκήτως ἐπιθέμενοι, καὶ
                    πῦρ ἐνέντες ταῖς κατὰ τὴν παρεμβολὴν σκηναῖς, εἰς πολλὴν ταραχὴν
                    ἤγαγον τοὺς ἐν τῇ στρατοπεδείᾳ: <milestone n="3" unit="section" />ἐπινεμηθείσης δὲ τῆς φλογὸς ἐπὶ πολὺν τόπον, καὶ τοῦ πυρὸς
                    ἀκατασχέτου γενηθέντος, τῶν μὲν παραβοηθούντων στρατιωτῶν ὀλίγοι
                    διεφθάρησαν, τῶν δ᾽ ἵππων οἱ πλεῖστοι ταῖς σκηναῖς συγκατεκαύθησαν.
                        <milestone n="4" unit="section" />καὶ Διονύσιος μὲν ἐδῄου τὴν χώραν
                    οὐδενὸς ὑφισταμένου, Λεπτίνης δ᾽ ὁ ναύαρχος περὶ Μοτύην διατρίβων
                    ἐπετήρει τὸν τῶν πολεμίων κατάπλουν. οἱ δὲ Καρχηδόνιοι πυθόμενοι τὸ
                    μέγεθος τῆς τοῦ Διονυσίου δυνάμεως, ἔκριναν πολὺ ταῖς παρασκευαῖς
                    αὐτὸν ὑπερθέσθαι. <milestone n="5" unit="section" />διόπερ Ἰμίλκωνα
                    βασιλέα κατὰ νόμον καταστήσαντες, ἐκ τῆς Λιβύης ὅλης, ἔτι δ᾽ ἐκ
                    τῆς Ἰβηρίας συνήγαγον δυνάμεις, τὰς μὲν παρὰ τῶν συμμάχων
                    μεταπεμπόμενοι, τὰς δὲ μισθούμενοι: καὶ πέρας ἤθροισαν πεζῶν μὲν
                    ὑπὲρ τὰς τριάκοντα μυριάδας, ἱππεῖς δὲ τετρακισχιλίους χωρὶς τῶν
                    ἁρμάτων: ταῦτα δ᾽ ἦσαν τετρακόσια: ναῦς δὲ μακρὰς μὲν τετρακοσίας,
                    τὰς δὲ τὸν σῖτον καὶ τὰ μηχανήματα καὶ τὴν ἄλλην ὑπηρεσίαν
                    παρακομιζούσας πλείους τῶν ἑξακοσίων, καθάπερ φησὶν Ἔφορος. <milestone n="6" unit="section" />Τίμαιος μὲν γὰρ τὰς ἐκ τῆς Λιβύης
                    περαιωθείσας δυνάμεις οὐ πλείω φησὶν εἶναι δέκα μυριάδων, καὶ πρὸς
                    ταύταις ἑτέρας τρεῖς ἀποφαίνεται κατὰ Σικελίαν στρατολογηθείσας.
                        <milestone n="55" unit="chapter" /><milestone n="1" unit="section" /><milestone ed="P" unit="para" />Ἰμίλκων δὲ τοῖς κυβερνήταις ἅπασι
                    δοὺς βυβλίον ἐπεσφραγισμένον, ἐκέλευσεν ἀνοίγειν ὅταν ἐκπλεύσωσι
                    καὶ ποιεῖν τὰ γεγραμμένα. τοῦτο δ᾽ ἐμηχανήσατο πρὸς τὸ μηδένα τῶν
                    κατασκόπων ἀπαγγεῖλαι τὸν κατάπλουν τῷ Διονυσίῳ: ἦν δὲ
                    γεγραμμένον, ὅπως ἐς Πάνορμον καταπλεύσωσιν. <milestone n="2" unit="section" />διόπερ ἐπιγενομένου πνεύματος οὐρίου, καὶ πάντων
                    λυσάντων τὰ πρυμνήσια, τὰ μὲν φορτηγὰ τῶν πλοίων ἔπλει διὰ τοῦ
                    πελάγους, αἱ δὲ τριήρεις ἔπλευσαν εἰς τὴν Λιβυκήν, παρελέγοντό τε
                    τὴν γῆν. φοροῦ δὲ πνεύματος ὄντος, ὡς ἤδη καταφανεῖς ἦσαν ἀπὸ
                    τῆς Σικελίας αἱ πρῶται πλέουσαι τῶν φορτηγῶν νεῶν, Διονύσιος
                    ἀπέστειλε Λεπτίνην μετὰ τριάκοντα τριήρων, παρακελευσάμενος τύπτειν
                    τοῖς ἐμβόλοις καὶ διαφθείρειν ἁπάσας τὰς καταλαμβανομένας. <milestone n="3" unit="section" />ὃς μετὰ σπουδῆς ἐκπλεύσας καὶ ταῖς πρώταις
                    προσμίξας εὐθέως τινὰς αὐτάνδρους κατέδυσεν: αἱ δὲ λοιπαὶ πλήρεις
                    οὖσαι καὶ τὸν ἄνεμον τοῖς ἱστίοις δεχόμεναι ῥᾳδίως ἐξέφυγον:
                    ὅμως κατέδυσε πεντήκοντα ναῦς στρατιώτας ἐχούσας πεντακισχιλίους,
                    ἅρματα δὲ διακόσια. <milestone n="4" unit="section" />Ἰμίλκων δὲ
                    καταπλεύσας εἰς Πάνορμονκαὶ τὴν δύναμιν ἐκβιβάσας ἦγεν ἐπὶ τοὺς
                    πολεμίους, καὶ τὰς μὲν τριήρεις παραπλεῖν ἐκέλευσεν, αὐτὸς δ᾽ ἐν
                    παρόδῳ διὰ προδοσίας ἑλὼν Ἔρυκα πρὸς τὴν Μοτύην
                    κατεστρατοπέδευσεν. ὄντος δὲ κατὰ τοῦτον τὸν χρόνον τοῦ Διονυσίου
                    περὶ τὴν Αἴγεσταν μετὰ τῆς δυνάμεως, Ἰμίλκων τὴν Μοτύην
                    ἐξεπολιόρκησεν. <milestone n="5" unit="section" />τῶν δὲ Σικελιωτῶν
                    προθύμων ὄντων διαμάχεσθαι, Διονύσιος ἅμα μὲν μακρὰν τῶν συμμαχίδων
                    πόλεων ἀπεωσμένος, ἅμα δὲ τῆς σιτοπομπίας ἐπιλειπούσης, διέλαβε
                    συμφέρειν ἐφ᾽ ἑτέρων τόπων συστήσασθαι τὸν πόλεμον. <milestone n="6" unit="section" />κρίνας οὖν ἀναζευγνύειν, τοὺς μὲν Σικανοὺς ἔπειθε
                    καταλιπεῖν τὰς πόλεις κατὰ τὸ παρὸν καὶ μετ᾽ αὐτοῦ στρατεύεσθαι:
                    ἀντὶ δὲ τούτων ἐπηγγέλλετο δώσειν χώραν βελτίονα καὶ τῷ πλήθει
                    παραπλησίαν, καὶ μετὰ τὴν τοῦ πολέμου κατάλυσιν κατάξειν τοὺς
                    βουλομένους εἰς τὰς πατρίδας. <milestone n="7" unit="section" />τῶν δὲ
                    Σικανῶν ὀλίγοι, καταπλαγέντες μήποτε ἀντιλέγοντες διαρπασθῶσιν ὑπὸ
                    τῶν στρατιωτῶν, συγκατέθεντο τοῖς ἀξιουμένοις ὑπὸ Διονυσίου.
                    ἀπέστησαν δὲ παραπλησίως καὶ Ἁλικυαῖοι, καὶ πέμψαντες πρέσβεις εἰς
                    τὸ τῶν Καρχηδονίων στρατόπεδον συμμαχίαν ἐποιήσαντο. καὶ Διονύσιος
                    μὲν ἀφώρμησεν ἐπὶ Συρακουσῶν, καταφθείρων τὴν χώραν δι᾽ ἧς ἦγε
                    τὴν δύναμιν. <milestone n="56" unit="chapter" /><milestone n="1" unit="section" />Ἰμίλκων δὲ τῶν πραγμάτων προχωρούντων κατὰ γνώμην παρεσκευάζετο τὴν
                    στρατιὰν ἀνάγειν ἐπὶ Μεσσήνης, σπεύδων αὐτῆς κυριεῦσαι διὰ τὴν
                    εὐκαιρίαν τῶν τόπων: ὅ τε γὰρ ἐν αὐτῇ λιμὴν εὔθετος ἦν,
                    δυνάμενος δέχεσθαι πάσας τὰς ναῦς, οὔσας πλείω τῶν ἑξακοσίων, τά τε
                    περὶ τὸν πορθμὸν οἰκεῖα ποιησάμενος Ἰμίλκων ἤλπιζε τὰς τῶν
                    Ἰταλιωτῶν βοηθείας ἐμφράξειν καὶ τοὺς ἐκ Πελοποννήσου στόλους
                    ἐπισχεῖν. <milestone n="2" unit="section" />ταῦτα δὲ διανοηθεὶς πράττειν,
                    πρὸς τοὺς μὲν Ἱμεραίους καὶ τοὺς τὸ Κεφαλοίδιον φρούριον
                    κατοικοῦντας φιλίαν ἐποιήσατο, Λιπάρας δὲ τῆς πόλεως ἐγκρατὴς
                    γενόμενος τριάκοντα τάλαντα παρὰ τῶν κατοικούντων τὴν νῆσον ἐπράξατο:
                    αὐτὸς δὲ μετὰ πάσης τῆς δυνάμεως ὥρμησεν ἐπὶ Μεσσήνης,
                    συμπαραπλεουσῶν αὐτῷ τῶν νεῶν. <milestone n="3" unit="section" />καὶ ταχὺ
                    διανύσας τὴν ὁδὸν κατεστρατοπέδευσεν ἐπὶ τῆς Πελωρίδος, ἀπέχων τῆς
                    Μεσσήνης σταδίους ἑκατόν. οἱ δὲ τὴν πόλιν ταύτην κατοικοῦντες ὡς
                    ἐπύθοντο τὴν παρουσίαν τῶν πολεμίων, οὐ τὰς αὐτὰς ἀλλήλοις ἐννοίας
                    εἶχον περὶ τοῦ πολέμου. <milestone n="4" unit="section" />τινὲς μὲν γὰρ
                    αὐτῶν τὸ μέγεθος τῆς τῶν πολεμίων δυνάμεως ἀκούοντες, καὶ τὴν
                    ἐρημίαν τῶν συμμάχων ὁρῶντες, ἔτι δὲ καὶ τῶν ἰδίων ἱππέων ἐν
                    Συρακούσαις ὄντων, ἀπεγνώκεισαν τὴν ἐκ τῆς πολιορκίας σωτηρίαν.
                    μάλιστα δ᾽ αὐτοὺς εἰς ἀθυμίαν ἦγε τὰ τείχη καταπεπτωκότα καὶ ὁ
                    καιρὸς εἰς παρασκευὴν οὐ διδοὺς ἄνεσιν. διόπερ ἐξεκόμιζον ἐκ τῆς
                    πόλεως τέκνα καὶ γυναῖκας καὶ τὰ πολυτελέστατα τῶν χρημάτων εἰς τὰς
                    ἀστυγείτονας πόλεις. <milestone n="5" unit="section" />τινὲς δὲ τῶν
                    Μεσσηνίων ἀκούοντές τι παλαιὸν αὐτοῖς εἶναι λόγιον, ὅτι δεῖ
                    Καρχηδονίους ὑδροφορῆσαι κατὰ τὴν πόλιν, ἐξεδέχοντο τὸ κατὰ τὴν
                    φήμην πρὸς τὸ συμφέρον ἑαυτοῖς, νομίζοντες δουλεύσειν ἐν Μεσσήνῃ
                    τοὺς Καρχηδονίους. <milestone n="6" unit="section" />διὸ καὶ ταῖς ψυχαῖς
                    εὐθαρσεῖς ὄντες πολλοὺς καὶ τῶν ἄλλων προθύμους ἐποιοῦντο εἰς τοὺς
                    ὑπὲρ τῆς ἐλευθερίας κινδύνους. εὐθέως δὲ τῶν νεωτέρων ἐπιλέξαντες
                    τοὺς ἀρίστους ἀπέστειλαν ἐπὶ τὴν Πελωρίδα, κωλύσοντας τοὺς
                    πολεμίους ἐπιβαίνειν τῆς χώρας. <milestone n="57" unit="chapter" /><milestone n="1" unit="section" />περὶ ταῦτα δ᾽ ὄντων αὐτῶν,
                    Ἰμίλκων θεωρῶν ἐκβοηθοῦντας τοὺς Μεσσηνίους περὶ τὴν ἀπόβασιν,
                    ἀπέστειλε τῶν νεῶν διακοσίας ἐπὶ τὴν πόλιν: ἤλπιζε γάρ, ὅπερ ἦν
                    εἰκός, τῶν στρατιωτῶν τὴν ἀπόβασιν κωλυόντων τοὺς ἐν ταῖς ναυσὶ
                    κυριεύσειν ῥᾳδίως τῆς Μεσσήνης οὔσης ἐρήμου τῶν ἀμυνομένων.
                        <milestone n="2" unit="section" />πνεύσαντος δὲ βορέου τὰς μὲν ναῦς
                    συνέβη ταχέως πλήρεσι τοῖς ἱστίοις εἰς τὸν λιμένα κατενεχθῆναι, τοὺς
                    δ᾽ ἐπὶ τῇ Πελωρίδι παραφυλάττοντας Μεσσηνίους ὑστερῆσαι τῆς τῶν
                    νεῶν παρουσίας, καίπερ κατὰ σπουδὴν ἐπειγομένους. <milestone n="3" unit="section" />διόπερ οἱ Καρχηδόνιοι περιστρατοπεδεύσαντες τὴν
                    Μεσσήνην καὶ διὰ τῶν πεπτωκότων τειχῶν εἰσβιασάμενοι τῆς πόλεως
                    ἐκυρίευσαν. <milestone n="4" unit="section" />τῶν δὲ Μεσσηνίων οἱ μὲν
                    μαχόμενοι γενναίως ἀνῃρέθησαν, οἱ δ᾽ εἰς τὰς ἐγγυτάτω κειμένας
                    πόλεις ἔφυγον, ὁ δὲ πολὺς ὄχλος διὰ τῶν παρακειμένων ὀρῶν ὁρμήσας
                    εἰς τὰ κατὰ τὴν χώραν φρούρια διεσπάρη: <milestone n="5" unit="section" />τῶν δὲ ἄλλων τινὲς μὲν ὑπὸ τῶν πολεμίων συνελαμβάνοντο, τινὲς δὲ
                    ἀποληφθέντες εἰς τὸ πρὸς τὸν λιμένα μέρος ἔρριψαν ἑαυτοὺς εἰς τὴν
                    θάλατταν, ἐλπίζοντες διανήξασθαι τὸν μεταξὺ πόρον. τούτων δὲ ὄντων
                    πλειόνων ἢ διακοσίων, οἱ πλεῖστοι μὲν ὑπὸ τοῦ ῥοῦ διεφθάρησαν,
                    πεντήκοντα δὲ πρὸς τὴν Ἰταλίαν διεσώθησαν. <milestone n="6" unit="section" />Ἰμίλκων δὲ τὴν δύναμιν ἅπασαν μεταγαγὼν εἰς τὴν
                    πόλιν, τὸ μὲν πρῶτον ἐπεχείρησε πορθεῖν τὰ κατὰ τὴν χώραν φρούρια,
                    τούτων δ᾽ ὀχυρῶν ὄντων, καὶ τῶν εἰς αὐτὰ συμπεφευγότων γενναίως
                    ἀγωνιζομένων, ἀνέστρεψεν εἰς τὴν πόλιν, ἀδυνατήσας αὐτῶν κυριεῦσαι.
                    μετὰ δὲ ταῦτα τήν τε δύναμιν ἀνελάμβανε καὶ παρεσκευάζετο τὴν πορείαν
                    ἐπὶ Συρακούσας ποιεῖσθαι. <milestone n="58" unit="chapter" /><milestone n="1" unit="section" /><milestone ed="P" unit="para" />οἱ δὲ Σικελοί,
                    πάλαι μὲν μισοῦντες τὸν Διονύσιον, τότε δὲ καιρὸν τῆς ἀποστάσεως
                    ἔχοντες, μετεβάλοντο πρὸς Καρχηδονίους πλὴν Ἀσσωρίνων ἅπαντες.
                    Διονύσιος δ᾽ ἐν ταῖς Συρακούσαις τοὺς δούλους ἐλευθερώσας, ἐπλήρωσεν
                    ἐξ αὐτῶν ναῦς ἑξήκοντα: μετεπέμψατο δὲ καὶ παρὰ Λακεδαιμονίων
                    μισθοφόρους πλείω τῶν χιλίων, καὶ τὰ κατὰ τὴν χώραν φρούρια
                    περιπορευόμενος ὠχύρου καὶ σῖτον παρεκόμιζεν: ἐπιμελέστατα δὲ τὰς ἐν
                    Λεοντίνοις ἀκροπόλεις ἐτείχισε καὶ τὸν ἐκ τῶν πεδίων σῖτον εἰς
                    ταύτας συνήθροισεν. <milestone n="2" unit="section" />ἔπεισε δὲ καὶ τοὺς
                    τὴν Κατάνην οἰκοῦντας Καμπανοὺς εἰς τὴν νῦν καλουμένην Αἴτνην
                    μεταστῆναι διὰ τὸ λίαν εἶναι τὸ φρούριον ὀχυρόν. μετὰ δὲ ταῦτα
                    ἀπὸ τῶν Συρακουσῶν ἑκατὸν ἑξήκοντα σταδίους προαγαγὼν ἅπασαν τὴν
                    δύναμιν κατεστρατοπέδευσε περὶ τὸν Ταῦρον καλούμενον. εἶχε δὲ κατ᾽
                    ἐκεῖνον τὸν καιρὸν πεζοὺς μὲν τρισμυρίους, ἱππεῖς δὲ πλείους τῶν
                    τρισχιλίων, ναῦς δὲ ἑκατὸν ὀγδοήκοντα: τούτων δ᾽ ὀλίγαι μὲν ἦσαν
                    τριήρεις. <milestone n="3" unit="section" />Ἰμίλκων δὲ τὰ τείχη τῆς
                    Μεσσήνης κατασκάψας προσέταξε τοῖς στρατιώταις καταβαλεῖν τὰς οἰκίας
                    εἰς ἔδαφος, καὶ μήτε κέραμον μήθ᾽ ὕλην μήτ᾽ ἄλλο μηδὲν ὑπολιπεῖν,
                    ἀλλὰ τὰ μὲν κατακαῦσαι, τὰ δὲ συντρῖψαι. ταχὺ δὲ τῇ τῶν στρατιωτῶν
                    πολυχειρίᾳ λαβόντων τῶν ἔργων συντέλειαν, ἡ πόλις ἄγνωστος ἦν ὅτι
                    πρότερον αὐτὴν οἰκεῖσθαι συνέβαινεν. <milestone n="4" unit="section" />ὁρῶν γὰρ τὸν τόπον πόρρω μὲν ἀπὸ τῶν συμμαχίδων πόλεων
                    κεχωρισμένον, εὐκαιρότατον δὲ τῶν περὶ Σικελίαν ὄντα, προῄρητο
                    δυεῖν θάτερον, ἢ τελέως ἀοίκητον διατηρεῖν ἢ δυσχερῆ καὶ
                    πολυχρόνιον τὴν κτίσιν αὐτῆς γίνεσθαι. <milestone n="59" unit="chapter" /><milestone n="1" unit="section" /><milestone ed="P" unit="para" />ἐναποδειξάμενος οὖν τὸ πρὸς τοὺς Ἕλληνας μῖσος ἐν τῇ τῶν
                    Μεσσηνίων ἀτυχίᾳ, Μάγωνα μὲν τὸν ναύαρχον ἀπέστειλε μετὰ τῆς
                    ναυτικῆς δυνάμεως, προστάξας παραπλεῖν ἐπὶ τὸν λόφον τὸν καλούμενον
                    Ταῦρον. τοῦτον δὲ κατειληφότες ἦσαν Σικελοί, συχνοὶ μὲν τὸ πλῆθος
                    ὄντες, οὐδένα δ᾽ ἔχοντες ἡγεμόνα. <milestone n="2" unit="section" />τούτοις δὲ τὸ μὲν πρότερον Διονύσιος δεδώκει τὴν τῶν Ναξίων
                    χώραν, τότε δ᾽ ὑπ᾽ Ἰμίλκου πεισθέντες ἐπαγγελίαις τὸν λόφον
                    κατελάβοντο. ὀχυροῦ δ᾽ ὄντος τούτου, καὶ τότε καὶ μετὰ τὸν πόλεμον
                    ᾤκουν αὐτὸν τεῖχος περιβαλόμενοι, καὶ τὴν πόλιν διὰ τὸ μεῖναι τοὺς
                    ἐπὶ τὸν Ταῦρον ἀθροισθέντας Ταυρομένιον ὠνόμασαν. <milestone n="3" unit="section" />Ἰμίλκων δὲ ἀναλαβὼν τὴν πεζὴν στρατιὰν εὔτονον
                    τὴν πορείαν ἐποιεῖτο, καὶ κατήντησε τῆς Ναξίας ἐπὶ τὸν προειρημένον
                    τόπον, ἅμα καὶ Μάγωνος καταπλεύσαντος. προσφάτως δὲ πυρὸς ἐκραγέντος
                    ἐκ τῆς Αἴτνης μέχρι τῆς θαλάττης, οὐκέτι δυνατὸν ἦν τὴν πεζὴν
                    στρατιὰν συμπαράγειν παραπλεούσαις ταῖς ναυσίν: ἐφθαρμένων γὰρ τῶν
                    παρὰ τὴν θάλατταν τόπων ὑπὸ τοῦ καλουμένου ῥύακος, ἀναγκαῖον ἦν
                    τὸ πεζὸν στρατόπεδον περιπορεύεσθαι τὸν τῆς Αἴτνης λόφον. <milestone n="4" unit="section" />διόπερ Μάγωνι προσέταξε καταπλεῖν ἐπὶ τῆς
                    Κατάνης, αὐτὸς δὲ διὰ τῆς μεσογείου ταχέως ὁρμήσας ἔσπευδε
                    συμμῖξαι ταῖς ναυσὶ περὶ τὸν τῶν Καταναίων αἰγιαλόν: εὐλαβεῖτο γὰρ
                    μήποτε διεσπαρμένης τῆς δυνάμεως οἱ Σικελιῶται τοῖς περὶ τὸν Μάγωνα
                    διαναυμαχήσωσιν: ὅπερ καὶ συνετελέσθη. <milestone n="5" unit="section" />Διονύσιος γὰρ τὸν μὲν πλοῦν εἰδὼς τῷ Μάγωνι βραχὺν ὄντα, τὴν
                    δὲ πορείαν τοῖς πεζοῖς ἐργώδη καὶ μακράν, ἔσπευδεν ἐπὶ τῆς
                    Κατάνης,βουλόμενος ναυμαχῆσαι πρὸς Μάγωνα, πρὶν ἐλθεῖν τοὺς περὶ
                    τὸν Ἰμίλκωνα. <milestone n="6" unit="section" />ἤλπιζε γὰρ τῶν πεζῶν
                    ἐκτεταγμένων παρὰ τὸν αἰγιαλὸν τοῖς μὲν ἰδίοις θάρσος παρέξεσθαι,
                    τοὺς δὲ πολεμίους δειλοτέρους ἔσεσθαι: τὸ δὲ μέγιστον, εἴ τι συμβαίη
                    γενέσθαι πταῖσμα, ταῖς θλιβομέναις ναυσὶν ἐξῆν καταφυγεῖν πρὸς τὸ τῶν
                    πεζῶν στρατόπεδον. <milestone n="7" unit="section" />ταῦτα δὲ διανοηθεὶς
                    Λεπτίνην μὲν ἀπέστειλε μετὰ πασῶν τῶν νεῶν, παραγγείλας ἀθρόοις
                    τοῖς σκάφεσι ναυμαχεῖν καὶ μὴ λύειν τὴν τάξιν, ὅπως μὴ κινδυνεύσωσιν
                    ὑπὸ τοῦ πλήθους τῶν ἐναντίων: εἶχον γὰρ οἱ περὶ τὸν Μάγωνα σὺν
                    ταῖς ὁλκάσι καὶ ταῖς ἄλλαις ταῖς ἐπικώποις, οὔσαις χαλκεμβόλοις,
                    ναῦς οὐκ ἐλάττους πεντακοσίων. <milestone n="60" unit="chapter" /><milestone n="1" unit="section" />οἱ δὲ Καρχηδόνιοι ὡς εἶδον τὸν αἰγιαλὸν τῶν
                    πεζῶν πλήρη καὶ τὰς Ἑλληνικὰς ναῦς ἐπιφερομένας, παραχρῆμα μὲν οὐ
                    μετρίως ἠγωνίασαν, καὶ πρὸς τὴν γῆν ἐπεχείρησαν καταπλεῖν: μετὰ δὲ
                    ταῦτα λογισάμενοι, διότι κινδυνεύσουσιν ἀπολέσθαι πρὸς τὰς ναῦς ἅμα
                    καὶ τοὺς πεζοὺς μαχόμενοι, ταχέως μετενόησαν. κρίναντες οὖν ναυμαχεῖν,
                    διέταττον τὰς ναῦς καὶ τὸν τῶν πολεμίων ἐπίπλουν ἐκαραδόκουν.
                        <milestone n="2" unit="section" />Λεπτίνης δὲ τριάκοντα ναυσὶ ταῖς
                    ἀρίσταις πολὺ τῶν ἄλλων προάγων, οὐκ ἀνάνδρως μέν, ἀβούλως δὲ
                    διηγωνίσατο. εὐθὺς γὰρ ἐπιθέμενος ταῖς πρώταις τῶν Καρχηδονίων, τὸ
                    μὲν πρῶτον οὐκ ὀλίγας κατέδυσε τῶν ἀντιτεταγμένων τριήρων: τοῦδὲ
                    Μάγωνος ἀθρόαις ταῖς ναυσὶ ταῖς τριάκοντα περιχυθέντος, ταῖς μὲν
                    ἀρεταῖς ὑπερεῖχον οἱ περὶ τὸν Λεπτίνην, τοῖς δὲ πλήθεσιν οἱ
                    Καρχηδόνιοι. <milestone n="3" unit="section" />διὸ καὶ τῆς μάχης
                    ἰσχυροτέρας γινομένης, καὶ τῶν κυβερνητῶν ἐκ παραβολῆς τὸν ἀγῶνα
                    συνισταμένων, ὅμοιος ὁ κίνδυνος ταῖς ἐπὶ τῆς γῆς παρατάξεσιν
                    ἐγίνετο. οὐ γὰρ ἐκ διαστήματος τοῖς ἐμβόλοις εἰς τὰς τῶν πολεμίων
                    ναῦς ἐνέσειον, ἀλλὰ συμπλεκομένων τῶν σκαφῶν ἐκ χειρὸς διηγωνίζοντο.
                    τινὲς μὲν ἐπὶ τὰς τῶν ἐναντίων ναῦς ἐπιπηδῶντες ἔπιπτον εἰς τὴν
                    θάλατταν, τινὲς δὲ κρατήσαντες τῆς ἐπιβολῆς ἐν ταῖς τῶν πολεμίων
                    ναυσὶν ἠγωνίζοντο. <milestone n="4" unit="section" />τέλος δὲ ὁ μὲν
                    Λεπτίνης ἐκβιασθεὶς ἠναγκάσθη φυγεῖν εἰς τὸ πέλαγος, αἱ δὲ λοιπαὶ
                    τῶν νεῶν ἀτάκτως τὸν ἐπίπλουν ποιούμεναι ὑπὸ τῶν Καρχηδονίων
                    ἐχειροῦντο: καὶ γὰρ τὸ περὶ τὸν ναύαρχον ἐλάττωμα τοὺς Φοίνικας
                    εὐθαρσεστέρους ἐποίησεν, τοὺς δὲ Σικελιώτας οὐκ εἰς τὴν τυχοῦσαν
                    ἀθυμίαν ἤγαγεν. <milestone n="5" unit="section" />τῆς δὲ μάχης τοιοῦτον
                    λαβούσης τὸ τέλος, οἱ Καρχηδόνιοι τοὺς ἀτάκτως φεύγοντας σφᾶς
                    φιλοτιμότερον διώξαντες διέφθειραν μὲν ναῦς πλείους τῶν ἑκατόν, τὰ δ᾽
                    ὑπηρετικὰ παρὰ τὸν αἰγιαλὸν καταστήσαντες ἀνῄρουν τῶν ναυτῶν τοὺς
                    διανηχομένους πρὸς τὸ πεζὸν στρατόπεδον. <milestone n="6" unit="section" />πολλῶν δ᾽ ἀπολλυμένων οὐ μακρὰν τῆς γῆς, τῶν περὶ τὸν Διονύσιον
                    οὐδαμῶς δυναμένων βοηθῆσαι, πᾶς ὁ τόπος ἔγεμε νεκρῶν καὶ ναυαγίων.
                    ἀπώλοντο μὲν οὖν ἐν τῇ ναυμαχίᾳ τῶν μὲν Καρχηδονίων οὐκ ὀλίγοι,
                    τῶν δὲ Σικελιωτῶν ναῦς μὲν πλείω τῶν ἑκατόν, ἄνδρες δ᾽ ὑπὲρ τοὺς
                    δισμυρίους. <milestone n="7" unit="section" />ἀπὸ δὲ τῆς μάχης οἱ μὲν
                    Φοίνικες περὶ τὴν Κατάνην ὁρμίσαντες τὰς τριήρεις, ἀνήψαντο τὰς
                    αἰχμαλώτους ναῦς, καὶ καθελκύσαντες αὐτὰς ἐθεράπευον, ὥστε τοῖς
                    Καρχηδονίοις μὴ μόνον ἀκουστόν, ἀλλὰ καὶ θεωρητὸν ποιῆσαι τὸ
                    μέγεθος τοῦ προτερήματος. <milestone n="61" unit="chapter" /><milestone n="1" unit="section" /><milestone ed="P" unit="para" />οἱ δὲ Σικελιῶται τὴν
                    πορείαν μὲν ἐπὶ Συρακουσῶν ἐποιήσαντο, νομίζοντες δὲ πάντως εἰς
                    ἐργώδη πολιορκίαν συγκλεισθήσεσθαι, παρεκάλουν τὸν Διονύσιον εὐθέως
                    ἀπαντᾶν τοῖς περὶ τὸν Ἰμίλκωνα διὰ τὴν γεγενημένην νίκην: τάχα γὰρ
                    τῷ παραδόξῳ τῆς ἐπιφανείας καταπλήξεσθαι τοὺς βαρβάρους καὶ τὸ
                    πρότερον ἐλάττωμα διορθώσεσθαι. <milestone n="2" unit="section" />Διονύσιος
                    δὲ τὸ μὲν πρῶτον τοῖς παρακαλοῦσι πειθόμενος ἕτοιμος ἦν ἄγειν τὴν
                    δύναμιν ἐπὶ <del status="unremarkable">τὸν</del> Ἰμίλκωνα: ὡς δέ τινες τῶν φίλων
                    ἔλεγον αὐτῷ, ὅτι κινδυνεύσει τὴν πόλιν ἀποβαλεῖν, ἐὰν Μάγων
                    ἀναχθῇ μετὰ τοῦ στόλου παντὸς ἐπὶ Συρακουσῶν, εὐθέως μετενόησε:
                    καὶ γὰρ τὴν Μεσσήνην ᾔδει τῷ παραπλησίῳ τρόπῳ τοῖς βαρβάροις
                    ὑποχείριον γεγενημένην. ὥστε οὐκ ἀσφαλὲς εἶναι νομίζων ἔρημον
                    ποιῆσαι τὴν πόλιν τῶν ἀμυνομένων, ἀνέζευξεν ἐπὶ Συρακουσῶν.
                        <milestone n="3" unit="section" />τῶν δὲ Σικελιωτῶν οἱ πλεῖστοι
                    χαλεπῶς φέροντες ἐπὶ τῷ μὴ βούλεσθαι τοῖς πολεμίοις ἀπαντᾶν,
                    καταλιπόντες τὸν Διονύσιον οἱ μὲν εἰς τὰς ἰδίας πατρίδας, οἱ δ᾽ εἰς
                    τὰ σύνεγγυς τῶν φρουρίων ἀπεχώρησαν. <milestone n="4" unit="section" />Ἰμίλκων δὲ δυσὶν ἡμέραις κατανύσας εἰς τὸν τῶν Καταναίων
                    αἰγιαλόν, τὰς μὲν ναῦς ἁπάσας ἐνεώλκησε, μεγάλου πνεύματος
                    ἐπιγενομένου, τὴν δὲ δύναμιν ἐφ᾽ ἡμέρας τινὰς ἀναλαμβάνων πρέσβεις
                    ἀπέστειλε πρὸς τοὺς τὴν Αἴτνην κατέχοντας Καμπανούς, παρακαλῶν
                    ἀποστῆναι τοῦ Διονυσίου. <milestone n="5" unit="section" />ἐπηγγέλλετο δ᾽
                    αὐτοῖς χώραν τε δωρήσεσθαι πολλὴν καὶ τῶν ἐκ τοῦ πολέμου λαφύρων
                    κοινωνοὺς ποιήσεσθαι: ἐδίδασκε δὲ καὶ τοὺς τὴν Ἔντελλαν κατοικοῦντας
                    Καμπανοὺς εὐδοκοῦντας Καρχηδονίοις καὶ συμμαχοῦντας κατὰ τῶν
                    Σικελιωτῶν, καθόλου δὲ τὸ τῶν Ἑλλήνων ἀπεδείκνυε πολέμιον ὑπάρχον
                    τῶν ἄλλων ἐθνῶν. <milestone n="6" unit="section" />οἱ δὲ Καμπανοὶ
                    δεδωκότες ὁμήρους τῷ Διονυσίῳ, καὶ τοὺς ἀρίστους τῶν στρατιωτῶν
                    ἀπεσταλκότες εἰς Συρακούσας, ἠναγκάσθησαν διατηρῆσαι τὴν πρὸς
                    Διονύσιον συμμαχίαν, καίπερ ἐπιθυμοῦντες μεταβαλέσθαι πρὸς
                    Καρχηδονίους. <milestone n="62" unit="chapter" /><milestone n="1" unit="section" /><milestone ed="P" unit="para" />μετὰ δὲ ταῦτα Διονύσιος
                    μὲν καταπεπληγμένος τοὺς Καρχηδονίους, ἀπέστειλε πρεσβευτὴν πρός τε
                    τοὺς κατ᾽ Ἰταλίαν Ἕλληνας καὶ πρὸς Λακεδαιμονίους, ἔτι δὲ
                    Κορινθίους, Πολύξενον τὸν κηδεστήν, δεόμενος βοηθεῖν καὶ μὴ περιιδεῖν
                    τὰς ἐν Σικελίᾳ πόλεις τῶν Ἑλλήνων ἄρδην ἀναιρουμένας. ἔπεμψε δὲ
                    καὶ ξενολόγους εἰς Πελοπόννησον μετὰ πολλῶν χρημάτων, ἐντειλάμενος ὡς
                    πλείστους ἀθροίζειν στρατιώτας, μὴ φειδομένους τῶν μισθῶν. <milestone n="2" unit="section" />Ἰμίλκων δὲ τοῖς ἀπὸ τῶν πολεμίων σκύλοις
                    κοσμήσας τὰς ναῦς κατέπλευσεν εἰς τὸν μέγαν λιμένα τῶν Συρακοσίων,
                    καὶ πολλὴν τοῖς ἐν τῇ πόλει κατάπληξιν ἐπέστησεν. διακόσιαι μὲν γὰρ
                    καὶ πεντήκοντα μακραὶ ναῦς εἰσέπλεον ἐν τάξει τὰς εἰρεσίας
                    ποιούμεναι καὶ τοῖς ἐκ τοῦ πολέμου λαφύροις πολυτελῶς κεκοσμημέναι,
                    μετὰ δὲ ταῦτα αἱ φορτηγοὶ ναῦς εἰσθεόμεναι μὲν ὑπὲρ τρισχιλίας,
                    φέρουσαι δὲ πλείους τῶν πεντακοσίων, αἱ δὲ πᾶσαι σχεδὸν δισχίλιαι.
                    διὸ καὶ συνέβαινε τὸν λιμένα τῶν Συρακοσίων, καίπερ ὄντα μέγαν,
                    ἐμπεφράχθαι μὲν τοῖς σκάφεσι, συγκαλύπτεσθαι δὲ σχεδὸν ἅπαντα τοῖς
                    ἱστίοις. <milestone n="3" unit="section" />τούτων δὲ καθορμισθεισῶν εὐθὺς
                    καὶ τὸ πεζὸν στρατόπεδον ἐκ θατέρου μέρους ἀντιπαρῆγε, συνεστηκός, ὡς
                    μέν τινες ἀνέγραψαν, ἐκ τριάκοντα μυριάδων πεζῶν, ἱππέων δὲ
                    τρισχιλίων. ὁ μὲν οὖν στρατηγὸς τῶν δυνάμεων Ἰμίλκων κατεσκήνωσεν
                    ἐν τῷ τοῦ Διὸς νεῴ, τὸ δὲ λοιπὸν πλῆθος ἐν τῷ παρακειμένῳ
                    τόπῳ κατεστρατοπέδευσεν, ἀπέχον τῆς πόλεως σταδίους δώδεκα. <milestone n="4" unit="section" />μετὰ δὲ ταῦτα Ἰμίλκων ἐξήγαγε τὴν στρατιὰν
                    ἅπασαν, καὶ πρὸ τῶν τειχῶν ἐξέταξε τὴν δύναμιν, εἰς μάχην
                    προκαλούμενος τοὺς Συρακοσίους. ἐπέπλευσε δὲ καὶ τοῖς λιμέσιν ἑκατὸν
                    ναυσὶ ταῖς ἀρίσταις, ὅπως καταπλήξηται τοὺς κατὰ τὴν πόλιν καὶ
                    συναναγκάσῃ συγχωρεῖν ἥττους εἶναι καὶ κατὰ θάλατταν. <milestone n="5" unit="section" />οὐδενὸς δ᾽ ἐπεξιέναι τολμῶντος τότε μὲν ἀπῆγε τὴν
                    δύναμιν εἰς τὴν στρατοπεδείαν, μετὰ δὲ ταῦτ᾽ ἐφ᾽ ἡμέρας τριάκοντα
                    τὴν χώραν ἐπῄει δενδροτομῶν καὶ πᾶσαν φθείρων, ὅπως ἅμα μὲν τοὺς
                    στρατιώτας πληρώσῃ παντοίας ὠφελείας, ἅμα δὲ τοὺς ἐντὸς τῶν τειχῶν
                    εἰς ἀθυμίαν καταστήσῃ. <milestone n="63" unit="chapter" /><milestone n="1" unit="section" />κατελάβετο δὲ καὶ τὸ τῆς Ἀχραδινῆς προάστειον, καὶ
                    τοὺς νεὼς τῆς τε Δήμητρος καὶ Κόρης ἐσύλησεν: ὑπὲρ ὧν ταχὺ τῆς
                    εἰς τὸ θεῖον ἀσεβείας ἀξίαν ὑπέσχε τιμωρίαν. ταχὺ γὰρ αὐτῷ τὰ
                    πράγματα καθ᾽ ἡμέραν ἐγίνετο χείρω, καὶ τοῦ Διονυσίου θαρροῦντος
                    ἀκροβολισμοὺς συνίστασθαι συνέβαινε προτερεῖν τοὺς Συρακοσίους.
                        <milestone n="2" unit="section" />ἐγίνοντο δὲ καὶ τὰς νύκτας ἐν τῷ
                    στρατοπέδῳ παράλογοι ταραχαί, καὶ μετὰ τῶν ὅπλων συνέτρεχον, ὡς τῶν
                    πολεμίων ἐπιθεμένων τῷ χάρακι. ἐπεγενήθη δὲ καὶ νόσος, ἣ πάντων
                    αὐτοῖς αἰτία κακῶν κατέστη: περὶ ἧς μικρὸν ὕστερον ἐροῦμεν, ἵνα
                    μὴ προλαμβάνωμεν τῇ γραφῇ τοὺς καιρούς. <milestone n="3" unit="section" /><milestone ed="P" unit="para" />Ἰμίλκων μὲν οὖν τεῖχος περιβαλὼν
                    τῇ παρεμβολῇ, τοὺς τάφους σχεδὸν πάντας τοὺς σύνεγγυς καθεῖλεν, ἐν
                    οἷς τόν τε Γέλωνος καὶ τῆς γυναικὸς αὐτοῦ Δημαρέτης, πολυτελῶς
                    κατεσκευασμένους. ᾠκοδόμησε δὲ καὶ τρία φρούρια παρὰ θάλατταν, τὸ
                    μὲν ἐπὶ τοῦ Πλημμυρίου, τὸ δ᾽ ἐπὶ μέσου τοῦ λιμένος, τὸ δὲ κατὰ
                    τὸν νεὼν τοῦ Διός: εἰς δὲ ταῦτα τόν τε οἶνον καὶ τὸν σῖτον καὶ
                    τὰ λοιπὰ τῶν ἐπιτηδείων κατεκόμιζε, νομίζων χρονιωτέραν ἔσεσθαι τὴν
                    πολιορκίαν. <milestone n="4" unit="section" />ἀπέστειλε δὲ καὶ τὰς
                    ὁλκάδας ναῦς ἔς τε Σαρδῶνα καὶ Λιβύην, ὅπως σῖτον καὶ τὰς ἄλλας
                    τροφὰς παρακομίζωσιν. Πολύξενος δὲ ὁ Διονυσίου κηδεστὴς ἔκ τε
                    Πελοποννήσου καὶ τῆς Ἰταλίας παρεγενήθη ναῦς μακρὰς ἄγων τριάκοντα
                    παρὰ τῶν συμμάχων καὶ ναύαρχον Φαρακίδαν Λακεδαιμόνιον. <milestone n="64" unit="chapter" /><milestone n="1" unit="section" /><milestone ed="P" unit="para" />μετὰ δὲ ταῦτα Διονύσιος μὲν καὶ Λεπτίνης μετὰ μακρῶν
                    νεῶν ἐξέπλεον ἀγορὰν βουλόμενοι παρακομίσαι, οἱ δὲ Συρακόσιοι καθ᾽
                    αὑτούς τε γενόμενοι καὶ κατὰ τύχην ἰδόντες σιτηγὸν πλοῖον
                    προσφερόμενον, πέντε ναυσὶν ἐπέπλευσαν αὐτῷ, καὶ κατακυριεύσαντες
                    κατῆγον εἰς τὴν πόλιν. <milestone n="2" unit="section" />τῶν δὲ
                    Καρχηδονίων ἐπ᾽ αὐτοὺς ἀναχθέντων τετταράκοντα ναυσίν, οἱ Συρακόσιοι
                    πάσας ἐπλήρωσαν τὰς ναῦς, καὶ ναυμαχήσαντες τῆς τε στρατηγίδος νεὼς
                    ἐκυρίευσαν καὶ τῶν ἄλλων εἴκοσι καὶ τέτταρας διέφθειραν:
                    καταδιώξαντες δὲ τὰς φευγούσας μέχρι τοῦ ναυστάθμου τῶν πολεμίων,
                    προεκαλοῦντο τοὺς Καρχηδονίους εἰς ναυμαχίαν. <milestone n="3" unit="section" />ἐκεῖνοι μὲν οὖν διὰ τὸ παράδοξον τεταραγμένοι
                    ἡσυχίαν ἔσχον, οἱ δὲ Συρακόσιοι τὰς αἰχμαλώτους ναῦς ἀναψάμενοι
                    κατήγαγον εἰς τὴν πόλιν. μετεωρισθέντες δὲ τῷ προτερήματι, καὶ
                    διαλογιζόμενοι τὸν μὲν Διονύσιον πλεονάκις ἡττημένον, αὑτοὺς δὲ
                    χωρὶς ἐκείνου νενικηκότας Καρχηδονίους, φρονήματος ἐπληροῦντο.
                        <milestone n="4" unit="section" />ἀθροιζόμενοι δὲ διελάλουν, ὅτι
                    περιορῶσιν αὑτοὺς δουλεύοντας Διονυσίῳ, καὶ ταῦτα καιρὸν ἔχοντες
                    τῆς καταλύσεως αὐτοῦ: τὸν μὲν γὰρ ἔμπροσθεν χρόνον ἦσαν
                    ἀφωπλισμένοι, τότε δὲ διὰ τὸν πόλεμον τῶν ὅπλων ἦσαν κύριοι.
                        <milestone n="5" unit="section" />οὐ μὴν ἀλλὰ τοιούτων λόγων γινομένων
                    Διονύσιος κατέπλευσε, καὶ συναγαγὼν ἐκκλησίαν ἐπῄνει τοὺς
                    Συρακοσίους καὶ παρεκάλει θαρρεῖν, ἐπαγγελλόμενος ταχέως καταλύσειν
                    τὸν πόλεμον. ἤδη δ᾽ αὐτοῦ μέλλοντος διαλύειν τὴν ἐκκλησίαν ἀναστὰς
                    Θεόδωρος ὁ Συρακόσιος, ἐν τοῖς ἱππεῦσιν εὐδοκιμῶν καὶ δοκῶν εἶναι
                    πρακτικός, ἀπετόλμησε περὶ τῆς ἐλευθερίας τοιούτοις χρήσασθαι λόγοις.
                        <milestone n="65" unit="chapter" /><milestone n="1" unit="section" /><milestone ed="P" unit="para" />εἰ καί τινα προσέψευσται Διονύσιος,
                    τό γε ῥηθὲν ὑπ᾽ αὐτοῦ τὸ τελευταῖον ἀληθὲς ἦν, ὅτι ταχέως
                    καταλύσει τὸν πόλεμον. τοῦτο δὲ πρᾶξαι δύναιτ᾽ ἂν οὐκ αὐτὸς
                    ἀφηγούμενος, ἥττηται γὰρ πολλάκις, ἀλλὰ τὴν πάτριον ἐλευθερίαν
                    ἀποδοὺς τοῖς πολίταις. <milestone n="2" unit="section" />νῦν μὲν γὰρ
                    οὐδεὶς ἡμῶν προθύμως ὑπομένει τοὺς κινδύνους, ὅταν ἡ νίκη μηδὲν
                    ἧττον ᾖ τῆς ἥττης: λειφθέντας γὰρ Καρχηδονίοις δεήσει ποιεῖν τὸ
                    προσταττόμενον, νικήσαντας δὲ Διονύσιον ἔχειν βαρύτερον ἐκείνων
                    δεσπότην. Καρχηδόνιοι μὲν γάρ, κἂν πολέμῳ κρατήσωσι, φόρον
                    ὡρισμένον λαβόντες οὐκ ἂν ἡμᾶς ἐκώλυσαν τοῖς πατρίοις νόμοις
                    διοικεῖν τὴν πόλιν: οὗτος δὲ τὰ μὲν ἱερὰ συλήσας, τοὺς δὲ τῶν
                    ἰδιωτῶν πλούτους ἅμα ταῖς τῶν κεκτημένων ψυχαῖς ἀφελόμενος, τοὺς
                    οἰκέτας μισθοδοτεῖ κατὰ τῆς τῶν δεσποτῶν δουλείας: καὶ τὰ συμβαίνοντα
                    κατὰ τὰς τῶν πόλεων ἁλώσεις δεινά, ταῦτ᾽ ἐν εἰρήνῃ πράττων
                    καταλύσειν ἐπαγγέλλεται τὸν πρὸς Καρχηδονίους πόλεμον. <milestone n="3" unit="section" />ἡμῖν δ᾽, ὦ ἄνδρες, οὐχ ἧττον τοῦ Φοινικικοῦ
                    πολέμου καταλυτέον ἐστὶ τὸν ἐντὸς τοῦ τείχους τύραννον. ἡ μὲν γὰρ
                    ἀκρόπολις δούλων ὅπλοις τηρουμένη κατὰ τῆς πόλεως ἐπιτετείχισται, τὸ
                    δὲ τῶν μισθοφόρων πλῆθος ἐπὶ δουλείᾳ τῶν Συρακοσίων ἤθροισται. καὶ
                    κρατεῖ τῆς πόλεως οὐκ ἐπ᾽ ἴσης βραβεύων τὸ δίκαιον, ἀλλὰ μόναρχος
                    πλεονεξίᾳ κρίνων πράττειν πάντα. καὶ νῦν μὲν οἱ πολέμιοι βραχὺ μέρος
                    ἔχουσι τῆς χώρας, Διονύσιος δὲ πᾶσαν ποιήσας ἀνάστατον τοῖς τὴν
                    τυραννίδα συναύξουσιν ἐδωρήσατο. <milestone n="4" unit="section" />μέχρι
                    τίνος οὖν καρτερήσομεν ταῦτα πάσχοντες, ὑπὲρ ὧν οἱ ἀγαθοὶ χάριν
                    τοῦ μὴ λαβεῖν πεῖραν ἀποθνήσκειν ὑπομένουσιν; καὶ πρὸς μὲν
                    Καρχηδονίους ἀγωνιζόμενοι τοὺς ἐσχάτους κινδύνους εὐψύχως
                    ὑπομένομεν, πρὸσδὲ πικρὸν τύραννον ὑπὲρ ἐλευθερίας καὶ περὶ
                    πατρίδος οὐδὲ λόγῳ παρρησίαν ἔτι ἄγειν τολμῶμεν: καὶ ταῖς μὲν
                    τοσαύταις μυριάσι τῶν πολεμίων ἀντιταττόμεθα, μόναρχον δὲ οὐδ᾽
                    ἀνδραπόδου γενναίου τὴν ἀρετὴν ἔχοντα πεφρίκαμεν. <milestone n="66" unit="chapter" /><milestone n="1" unit="section" />οὐ γὰρ δήπουθεν
                    ἀξιώσαι τις ἂν παραβάλλειν Διονύσιον τῷ παλαιῷ Γέλωνι. ἐκεῖνος
                    μὲν γὰρ μετὰ τῆς ἰδίας ἀρετῆς, μετὰ τῶν Συρακοσίων καὶ τῶν ἄλλων
                    Σικελιωτῶν ἠλευθέρωσε τὴν Σικελίαν ἅπασαν, ὁ δ᾽ ἐν ἐλευθερίᾳ
                    παραλαβὼν τὰς πόλεις τῶν μὲν ἄλλων ἁπασῶν κυρίους πεποίηκε τοὺς
                    πολεμίους, αὐτὸς δὲ τὴν πατρίδα καταδεδούλωται. <milestone n="2" unit="section" />κἀκεῖνος μὲν πολὺ πρὸ τῆς Σικελίας ἀγωνισάμενος
                    τοὺς ἐν ταῖς πόλεσιν ὄντας συμμάχους οὐδὲ ἰδεῖν τοὺς πολεμίους
                    ἐποίησεν, ὁ δ᾽ ἀπὸ Μοτύης διὰ πάσης τῆς νήσου φυγὼν συγκέκλεικεν
                    ἑαυτὸν ἐντὸς τῶν τειχῶν, πρὸς μὲν τοὺς πολίτας θρασυνόμενος, τοὺς
                    δὲ πολεμίους οὐδὲ κατ᾽ ὄψιν ἰδεῖν ὑπομένων. <milestone n="3" unit="section" />τοιγαροῦν ἐκεῖνος μὲν διά τε τὴν ἀρετὴν καὶ τὸ
                    μέγεθος τῶν πράξεων οὐ μόνον τῶν Συρακοσίων, ἀλλὰ καὶ τῶν
                    Σικελιωτῶν ἑκουσίων παρέλαβε τὴν ἡγεμονίαν, ὁ δ᾽ ἐπ᾽ ὀλέθρῳ μὲν
                    τῶν συμμάχων, ἐπὶ δουλείᾳ δὲ τῶν πολιτῶν στρατηγήσας, πῶς οὐκ ἂν
                    δικαίως ὑπὸ πάντων μισοῖτο; οὐ γὰρ μόνον ἡγεμονίας ἀνάξιος, ἀλλὰ
                    καὶ μυρίων θανάτων τυχεῖν δίκαιος. <milestone n="4" unit="section" />Γέλα
                    καὶ Καμάρινα διὰ τοῦτον κατεστράφησαν, Μεσσήνη ἄρδην ἀνῄρηται,
                    κατὰ ναυμαχίαν δισμύριοι τῶν συμμάχων ἀπολώλασι, τὸ σύνολον εἰς μίαν
                    κατακεκλείσμεθα πόλιν, τῶν κατὰ Σικελίαν Ἑλληνίδων πασῶν
                    ἀνῃρημένων. πρὸς γὰρ τοῖς ἄλλοις ἀδικήμασι Μάξον καὶ Κατάνην
                    ἐξηνδραποδίσατο, πόλεις συμμαχίδας, ἐπικαίρους πόλεις, ἄρδην
                    ἀνῄρηκεν. <milestone n="5" unit="section" />καὶ πρὸς μὲν Καρχηδονίους
                    δύο μάχας ἐνστησάμενος ἐν ἑκατέραις ἥττηται, παρὰ δὲ τοῖς πολίταις
                    πιστευθεὶς ἅπαξ στρατηγίας εὐθέως ἀφείλετο τὴν ἐλευθερίαν, φονεύων
                    μὲν τοὺς παρρησίαν ἄγοντας ὑπὲρ τῶν νόμων, φυγαδεύων δὲ τοὺς ταῖς
                    οὐσίαις προέχοντας, καὶ τὰς μὲν τῶν φυγάδων γυναῖκας οἰκέταις καὶ
                    μιγάσιν ἀνθρώποις συνοικίζων, τῶν δὲ πολιτικῶν ὅπλων βαρβάρους καὶ
                    ξένους ποιῶν κυρίους. καὶ ταῦτ᾽ ἔπραξεν, ὦ Ζεῦ καὶ θεοὶ πάντες,
                    ὑπηρέτης ἀρχείων, ἀπεγνωσμένος ἄνθρωπος. <milestone n="67" unit="chapter" /><milestone n="1" unit="section" />καὶ ποῦ τὸ φιλελεύθερον
                    τῶν Συρακοσίων; ποῦ δ᾽ αἱ τῶν προγόνων πράξεις; ἐῶ τὰς ἐφ᾽ Ἱμέρᾳ
                    τριάκοντα μυριάδας ἄρδην ἀναιρεθείσας Καρχηδονίων, παρίημι τὴν τῶν
                    μετὰ Γέλωνα τυράννων κατάλυσιν: ἀλλ᾽ ἐχθὲς καὶ πρῴην, Ἀθηναίων
                    τηλικαύταις δυνάμεσιν ἐπὶ Συρακούσας στρατευσάντων, οἱ πατέρες ἡμῶν
                    οὐδὲ τὸν ἀπαγγελοῦντα τὴν συμφορὰν ἀπέλιπον. <milestone n="2" unit="section" />ἡμεῖς δὲ τηλικαῦτ᾽ ἔχοντες πατέρων παραδείγματ᾽
                    ἀρετῆς, τοῦ Διονυσίου προστάγμασιν ὑπακούομεν, καὶ ταῦτα τῶν ὅπλων
                    ὄντες κύριοι; θεῶν γάρ τις πρόνοια μετὰ τῶν συμμάχων ἐν τοῖς ὅπλοις
                    ἡμᾶς συνήγαγε πρὸς τὸ τὴν ἐλευθερίαν ἀνακτήσασθαι, καὶ πάρεστι
                    τήμερον ἄνδρας ἀγαθοὺς γενομένους καὶ συμφρονήσαντας ἀπαλλαγῆναι τῆς
                    βαρείας ἀνάγκης. <milestone n="3" unit="section" />τὸν μὲν γὰρ ἔμπροσθεν
                    χρόνον παρωπλισμένοι καὶ ἔρημοι συμμάχων ὄντες, τῷ δὲ τῶν
                    μισθοφόρων πλήθει τηρούμενοι, σχεδὸν εἴκομεν τῷ τῆς ἀνάγκης καιρῷ:
                    νῦν δὲ τῶν ὅπλων κυριεύοντες καὶ τοὺς συμμάχους ἅμα βοηθοὺς καὶ
                    θεατὰς ἔχοντες τῆς ἀρετῆς, μὴ παραχωρήσωμεν ἀλλὰ ποιήσωμεν φανερόν,
                    ὡς διὰ καιρόν, οὐ δι᾽ ἀνανδρίαν ὑπεμείναμεν δουλεύειν. <milestone n="4" unit="section" />οὐκ αἰσχυνόμεθα τῶν πολέμων ἔχοντες ἡγεμόνα τὸν
                    τὰ κατὰ τὴν πόλιν ἱερὰ σεσυληκότα, καὶ τηλικούτων πραγμάτων ποιοῦντες
                    προστάτην, ᾧ βίον ἰδιωτικὸν οὐδεὶς ἂν εὖ φρονῶν διοικεῖν
                    ἐπιτρέψειεν; καὶ τῶν ἄλλων ἐν τοῖς πολέμοις μάλιστα τηρούντων τὰ
                    πρὸς τοὺς θεοὺς ὅσια διὰ τὸ μέγεθος τῶν κινδύνων, ἡμεῖς τὸν ἐπ᾽
                    ἀσεβείᾳ διωνομασμένον ἐλπίζομεν καταλύσειν τὸν πόλεμον; <milestone n="68" unit="chapter" /><milestone n="1" unit="section" />καίτοι γε εἴ τις
                    βούλεται τἀκριβὲς ζητεῖν, εὑρήσει Διονύσιον οὐχ ἧττον τοῦ πολέμου
                    τὴν εἰρήνην εὐλαβούμενον. νῦν μὲν γὰρ διὰ τὸν ἀπὸ τῶν πολεμίων
                    φόβον νομίζει τοὺς Συρακοσίους μηθὲν ἐπιχειρήσειν κατ᾽ αὐτοῦ πρᾶξαι,
                    καταπονηθέντων δὲ τῶν Καρχηδονίων ἀντιλήψεσθαι τῆς ἐλευθερίας, τῶν
                    μὲν ὅπλων κυριεύοντας, διὰ δὲ τὰς πράξεις πεφρονηματισμένους.
                        <milestone n="2" unit="section" />διὰ τοῦτο γάρ, οἶμαι, κατὰ μὲν τὸν
                    πρῶτον πόλεμον προδοὺς Γέλαν καὶ Καμάριναν ταύτας ἀοικήτους
                    ἐποίησεν, ἐν δὲ ταῖς συνθήκαις ἐκδότους τὰς πλείστας, Ἑλληνίδας
                    πόλεις συνέθετο. <milestone n="3" unit="section" />μετὰ δὲ ταῦτ᾽ ἐν
                    εἰρήνῃ Νάξον καὶ Κατάνην παρασπονδῶν ἐξανδραποδισάμενος ἣν μὲν
                    κατέσκαψεν, ἣν δὲ τοῖς ἐξ Ἰταλίας Καμπανοῖς οἰκητήριον ἔδωκεν.
                        <milestone n="4" unit="section" />ἐπειδὴ δὲ ἐκείνων ἀπολομένων οἱ
                    περιλειφθέντες πολλάκις ἐπεβάλοντο καταλῦσαι τὴν τυραννίδα, πάλιν τοῖς
                    Καρχηδονίοις πόλεμον κατήγγειλεν: οὐ γὰρ οὕτως εὐλαβεῖτο λῦσαι τὰς
                    συνθήκας παρὰ τοὺς ὅρκους, ὡς ἐφοβεῖτο τὰ περιλελειμμένα συστήματα
                    τῶν Σικελιωτῶν. καὶ δὴ φαίνεται διὰ παντὸς ἐπηγρυπνηκὼς τῇ τούτων
                    ἀπωλείᾳ. <milestone n="5" unit="section" />καὶ πρῶτον μὲν περὶ Πάνορμον
                    δυνάμενος παρατάξασθαι τοῖς πολεμίοις, ἀποβαινόντων ἐκ τῶν νεῶν καὶ
                    τὰ σώματα κακῶς ἐχόντων διὰ τὸν σάλον, οὐκ ἠβουλήθη: μετὰ δὲ ταῦτα
                    τὴν Μεσσήνην ἐπίκαιρον καὶ τηλικαύτην πόλιν ἀβοήθητον περιιδὼν
                    εἴασε κατασκαφῆναι, ὅπως μὴ μόνον ὡς πλεῖστοι διαφθείρωνται τῶν
                    Σικελιωτῶν, ἀλλὰ καὶ Καρχηδόνιοι τὰς ἐξ Ἰταλίας βοηθείας καὶ τοὺς
                    ἐκ Πελοποννήσου στόλους ἐμφράξωσιν. <milestone n="6" unit="section" />τὸ
                    δὲ τελευταῖον ἐν τῷ Καταναίων αἰγιαλῷ διηγωνίσατο, παρεὶς πρὸς τῇ
                    πόλει τὴν μάχην συστήσασθαι πρὸς τὸ τοὺς ἐλαττουμένους καταφεύγειν
                    εἰς τοὺς οἰκείους λιμένας. μετὰ δὲ τὴν ναυμαχίαν, μεγάλων πνευμάτων
                    ἐπιγενομένων καὶ τῶν Καρχηδονίων ἀναγκασθέντων νεωλκῆσαι τὸν στόλον,
                    καιρὸν εἶχε τοῦ νικᾶν κάλλιστον: <milestone n="7" unit="section" />τὸ μὲν
                    γὰρ πεζὸν στράτευμα τῶν πολεμίων οὔπω κατηντηκὸς ἦν, τὸ δὲ μέγεθος
                    τοῦ χειμῶνος ἐπὶ τὸν αἰγιαλὸν αὐτοῖς τὰς ναῦς ἐξέβραττεν. τότε
                    συνεπιθεμένων ἡμῶν πεζῇ πάντων ἠναγκάσθησαν ἂν ἀποβαίνοντες
                    ἁλίσκεσθαι ῥᾳδίως ἢ πρὸς τὰ κύματα βιαζόμενοι τὸν αἰγιαλὸν
                    πληρῶσαι ναυαγίων. <milestone n="69" unit="chapter" /><milestone n="1" unit="section" />ἀλλὰ τὸ μὲν Διονυσίου κατηγορεῖν ἐν Συρακοσίοις
                    ἐπὶ πλεῖον οὐκ ἀναγκαῖον εἶναι νομίζω. εἰ γὰρ οἱ δι᾽ αὐτῶν τῶν
                    ἔργων ἀνήκεστα παθόντες οὐκ ἐγείρονται τοῖς θυμοῖς, ἦπου τοῖς
                    λόγοις προαχθήσονται πρὸς τὴν κατὰ τούτου τιμωρίαν, καὶ ταῦτ᾽ ἰδόντες
                    αὐτὸν πολίτην μὲν γεγονότα πονηρότατον, τύραννον δὲ πικρότατον,
                    στρατηγὸν δὲ πάντων ἀγενέστατον; <milestone n="2" unit="section" />ὁσάκις
                    μὲν γὰρ σὺν τούτῳ παρεταξάμεθα, τοσαυτάκις ἡττήθημεν: νυνὶ δὲ καθ᾽
                    αὑτοὺς ὀλίγαις ναυσὶ τὴν πᾶσαν τῶν πολεμίων δύναμιν κατεναυμαχήσαμεν.
                    διόπερ ἕτερον ἡγεμόνα ζητητέον, ὅπως μὴ τὸν σεσυληκότα τοὺς τῶν
                    θεῶν ναοὺς στρατηγὸν ἔχοντες ἐν τῷ πολέμῳ θεομαχῶμεν. <milestone n="3" unit="section" />φανερῶς γὰρ τὸ δαιμόνιον ἀντιπράττει τοῖς τὸν
                    ἀσεβέστατον προχειρισαμένοις ἐπὶ τὴν ἡγεμονίαν. τὸ γὰρ μετὰ μὲν
                    τούτου πάσας τὰς δυνάμεις ἡττῆσθαι, χωρὶς δὲ τούτου καὶ βραχὺ μέρος
                    ἱκανὸν εἶναι καταπολεμῆσαι Καρχηδονίους, πῶς οὐ πᾶσιν ὁρατὴν ἔχει
                    τὴν τῶν θεῶν ἐπιφάνειαν; <milestone n="4" unit="section" />διόπερ, ὦ
                    ἄνδρες, ἐὰν μὲν ἑκὼν ἀποτίθηται τὴν ἀρχήν, ἐάσωμεν αὐτὸν
                    ἀπαλλάττεσθαι μετὰ τῶν ἰδίων ἐκ τῆς πόλεως: ἐὰν δὲ μὴ βούληται,
                    καιρὸν ἔχομεν κάλλιστον τὸν παρόντα πρὸς τὸ τῆς ἐλευθερίας
                    ἀντιλαμβάνεσθαι. πάντες συνεληλύθαμεν, κύριοι τῶν ὅπλων ἐσμέν,
                    συμμάχους ἔχομεν παρόντας οὐ μόνον τοὺς ἀπὸ τῆς Ἰταλίας Ἕλληνας,
                    ἀλλὰ καὶ τοὺς ἀπὸ Πελοποννήσου. <milestone n="5" unit="section" />τὴν
                    δὲ ἡγεμονίαν δοτέον κατὰ τοὺς νόμους πολίταις ἢ τοῖς κατὰ τὴν
                    μητρόπολιν οἰκοῦσι Κορινθίοις ἢ τοῖς ἀφηγουμένοις τῆς Ἑλλάδος
                    Σπαρτιάταις. <milestone n="70" unit="chapter" /><milestone n="1" unit="section" /><milestone ed="P" unit="para" />τοιούτοις τοῦ Θεοδώρου χρησαμένου
                    λόγοις, οἱ μὲν Συρακόσιοι μετέωροι ταῖς ψυχαῖς ἐγένοντο καὶ πρὸς
                    τοὺς συμμάχους ἀπέβλεπον, Φαρακίδου δὲ τοῦ Λακεδαιμονίου ναυαρχοῦντος
                    τῶν συμμάχων παρελθόντος ἐπὶ τὸ βῆμα, πάντες προσεδόκων ἀρχηγὸν
                    ἔσεσθαι τῆς ἐλευθερίας. <milestone n="2" unit="section" />ὁ δὲ τὰ πρὸς
                    τὸν τύραννον ἔχων οἰκείως ἔφησεν αὐτὸν ὑπὸ Λακεδαιμονίων
                    ἀπεστάλθαι Συρακοσίοις καὶ Διονυσίῳ συμμαχεῖν πρὸς Καρχηδονίους,
                    ἀλλ᾽ οὐ Διονυσίου τὴν ἀρχὴν καταλύειν. παρὰ δὲ τὴν προσδοκίαν
                    γενομένης τῆς ἀποφάσεως, οἱ μὲν μισθοφόροι συνέδραμον πρὸς τὸν
                    Διονύσιον, οἱ δὲ Συρακόσιοι καταπλαγέντες τὴν ἡσυχίαν εἶχον, πολλὰ
                    τοῖς Σπαρτιάταις καταρώμενοι: <milestone n="3" unit="section" />καὶ γὰρ τὸ
                    πρότερον Ἀρέτης ὁ Λακεδαιμόνιος ἀντιλαμβανόμενος αὐτῶν τῆς
                    ἐλευθερίας ἐγένετο προδότης, καὶ τότε Φαρακίδας ἐνέστη ταῖς ὁρμαῖς
                    τῶν Συρακοσίων. ὁ δὲ Διονύσιος τότε μὲν ἐγένετο περίφοβος καὶ
                    διέλυσε τὴν ἐκκλησίαν, μετὰ δὲ ταῦτα φιλανθρώποις λόγοις χρησάμενος
                    καθωμίλει τῷ πλήθει, καὶ τινὰς μὲν δωρεαῖς ἐτίμα, τινὰς δ᾽ ἐπὶ τὰ
                    συσσίτια παρελάμβανε. <milestone n="4" unit="section" /><milestone ed="P" unit="para" />Καρχηδονίοις δὲ μετὰ τὴν κατάληψιν τοῦ προαστείου καὶ
                    τὴν σύλησιν τοῦ τε τῆς Δήμητρος καὶ Κόρης ἱεροῦ ἐνέπεσεν εἰς τὸ
                    στράτευμα νόσος: συνεπελάβετο δὲ καὶ τῇ τοῦ δαιμονίου συμφορᾷ τὸ
                    μυριάδας εἰς ταὐτὸ συναθροισθῆναι καὶ τὸ τῆς ὥρας εἶναι πρὸς τὰς
                    νόσους ἐνεργότατον, ἔτι δὲ τὸ ἔχειν ἐκεῖνο τὸ θέρος καύματα
                    παρηλλαγμένα. <milestone n="5" unit="section" />ἔοικε δὲ καὶ ὁ τόπος
                    αἴτιος γεγονέναι πρὸς τὴν ὑπερβολὴν τῆς συμφορᾶς: καὶ γὰρ Ἀθηναῖοι
                    πρότερον τὴν αὐτὴν ἔχοντες παρεμβολὴν πολλοὶ διεφθάρησαν ὑπὸ τῆς
                    νόσου, ἑλώδους ὄντος τοῦ τόπου καὶ κοίλου. <milestone n="6" unit="section" />πρῶτον μὲν πρὶν ἥλιον ἀνατεῖλαι διὰ τὴν ψυχρότητα
                    τὴν ἐκ τῆς αὔρας τῶν ὑδάτων φρίκη κατεῖχε τὰ σώματα: κατὰ δὲ τὴν
                    μεσημβρίαν ἡ θερμότης ἔπνιγεν, ὡς ἂν τοσούτου πλήθους ἐν στενῷ
                    τόπῳ συνηθροισμένου. <milestone n="71" unit="chapter" /><milestone n="1" unit="section" />ἥψατο μὲν οὖν ἡ νόσος πρῶτον τῶν Λιβύων, ἐξ ὧν
                    πολλῶν ἀποθνησκόντων τὸ μὲν πρῶτον ἔθαπτον τοὺς τετελευτηκότας, μετὰ
                    δὲ ταῦτα διά τε τὸ πλῆθος τῶν νεκρῶν καὶ διὰ τὸ τοὺς νοσοκομοῦντας
                    ὑπὸ τῆς νόσου διαρπάζεσθαι, οὐδεὶς ἐτόλμα προσιέναι τοῖς κάμνουσιν.
                    παραιρεθείσης οὖν καὶ τῆς θεραπείας ἀβοήθητος ἦν ἡ συμφορά.
                        <milestone n="2" unit="section" />διὰ γὰρ τὴν τῶν ἀθάπτων δυσωδίαν
                    καὶ τὴν ἀπὸ τῶν ἑλῶν σηπεδόνα πρῶτον μὲν ἤρχετο τῆς νόσου
                    κατάρρους, μετὰ δὲ ταῦτ᾽ ἐγίνετο περὶ τὸν τράχηλον οἰδήματα: ἐκ δὲ
                    τοῦ κατ᾽ ὀλίγον ἠκολούθουν πυρετοὶ καὶ περὶ τὴν ῥάχιν νεύρων πόνοι
                    καὶ τῶν σκελῶν βαρύτητες: εἶτ᾽ ἐπεγίνοντο δυσεντερία καὶ φλύκταιναι
                    περὶ τὴν ἐπιφάνειαν ὅλην τοῦ σώματος. <milestone n="3" unit="section" />τοῖς μὲν οὖν πλείστοις τοιοῦτον ἦν τὸ πάθος, τινὲς δ᾽ εἰς μανίαν
                    καὶ λήθην τῶν ἁπάντων ἔπιπτον, οἳ περιπορευόμενοι τὴν παρεμβολὴν
                    ἐξεστῶτες τοῦ φρονεῖν ἔτυπτον τοὺς ἀπαντῶντας. καθόλου δὲ συνέβη
                    καὶ τὴν ἀπὸ τῶν ἰατρῶν βοήθειαν ἄπρακτον εἶναι καὶ διὰ τὸ
                    μέγεθος τοῦ πάθους καὶ τὴν ὀξύτητα τοῦ θανάτου: πεμπταῖοι γὰρ ἢ τὸ
                    πλεῖστον ἑκταῖοι μετήλλαττον, δεινὰς ὑπομένοντες τιμωρίας, ὥσθ᾽ ὑπὸ
                    πάντων μακαρίζεσθαι τοὺς ἐν τῷ πολέμῳ τετελευτηκότας. <milestone n="4" unit="section" />καὶ γὰρ οἱ τοῖς κάμνουσι παρεδρεύοντες ἐνέπιπτον
                    εἰς τὴν νόσον ἅπαντες, ὥστε δεινὴν εἶναι τὴν συμφορὰν τῶν
                    ἀρρωστούντων, μηδενὸς θέλοντος ὑπηρετεῖν τοῖς ἀτυχοῦσιν. οὐ γὰρ
                    μόνον οἱ μηδὲν προσήκοντες ἀλλήλους ἐγκατέλειπον, ἀλλ᾽ ἀδελφοὶ μὲν
                    ἀδελφούς, φίλοι δὲ τοὺς συνήθεις ἠναγκάζοντο προΐεσθαι διὰ τὸν
                    ὑπὲρ αὑτῶν φόβον. <milestone n="72" unit="chapter" /><milestone n="1" unit="section" /><milestone ed="P" unit="para" />Διονύσιος δ᾽ ἐπειδὴ τὴν
                    περὶ Καρχηδονίους συμφορὰν ἤκουσεν, ὀγδοήκοντα μὲν ναῦς πληρώσας
                    Φαρακίδᾳ καὶ Λεπτίνῃ τοῖς ναυάρχοις ἐπέταξεν ἅμ᾽ ἡμέρᾳ τὸν
                    ἐπίπλουν ταῖς πολεμίαις ναυσὶ ποιήσασθαι, αὐτὸς δ᾽ ἀσελήνου τῆς
                    νυκτὸς οὔσης περιήγαγε τὴν δύναμιν, καὶ περιελθὼν ἐπὶ τὸ τῆς
                    Κυάνης ἱερὸν ἔλαθε τοὺς πολεμίους ἅμ᾽ ἡμέρᾳ προσιὼν τῇ
                    παρεμβολῇ. <milestone n="2" unit="section" />τοὺς μὲν οὖν ἱππεῖς καὶ
                    μισθοφόρων πεζοὺς χιλίους προαπέστειλεν εἰς τὸ πρὸς τὴν μεσόγειον
                    ἀνατεῖνον μέρος τῆς τῶν Καρχηδονίων στρατοπεδείας. οὗτοι δ᾽ ἦσαν οἱ
                    μισθοφόροι τῷ Διονυσίῳ παρὰ πάντας ἀλλοτριώτατοι καὶ πλεονάκις
                    στάσεις καὶ ταραχὰς ποιοῦντες. <milestone n="3" unit="section" />διόπερ ὁ
                    μὲν Διονύσιος τοῖς ἱππεῦσιν ἦν παρηγγελκώς, ὅταν ἐξάπτωνται τῶν
                    πολεμίων, φεύγειν καὶ τοὺς μισθοφόρους ἐγκαταλιπεῖν: ὧν ποιησάντων τὸ
                    προσταχθὲν οὗτοι μὲν ἅπαντες κατεκόπησαν, ὁ δὲ Διονύσιος ἅμα τήν
                    τε παρεμβολὴν καὶ τὰ φρούρια πολιορκεῖν ἐπεχείρησε: καὶ τῶν βαρβάρων
                    διὰ τὸ παράδοξον καταπεπληγμένων καὶ παραβοηθούντων τεταραγμένως, αὐτὸς
                    μὲν φρούριον τὴν καλουμένην Πολίχναν εἷλε κατὰ κράτος, ἐκ δὲ
                    θατέρου μέρους οἱ ἱππεῖς καί τινες τῶν τριήρων προσπλεύσασαι τὸ πρὸς
                    τῷ Δάσκωνι χωρίον ἐξεπολιόρκησαν. <milestone n="4" unit="section" />εὐθὺ
                    δ᾽ αἵ τε ναῦς ἅπασαι τὸν ἐπίπλουν ἐποιήσαντο, καὶ κατὰ τὰς τῶν
                    φρουρίων ἁλώσεις ἐπαλαλάξαντος τοῦ στρατοπέδου περιδεεῖς οἱ βάρβαροι
                    καθειστήκεισαν. ἐξ ἀρχῆς μὲν γὰρ ἐπὶ τὸ πεζὸν στράτευμα πάντες
                    συνέδραμον, ἀμυνόμενοι τοὺς τὴν παρεμβολὴν πολιορκοῦντας: ὡς δὲ καὶ
                    τὸν τῶν νεῶν ἐπίπλουν εἶδον, πάλιν ἐξεβοήθουν ἐπὶ τὸν ναύσταθμον:
                    καταταχούμενοι δ᾽ ὑπὸ τῆς ὀξύτητος τοῦ καιροῦ τὴν ἑαυτῶν σπουδὴν
                    εἶχον ἄπρακτον. <milestone n="5" unit="section" />ἔτι γὰρ αὐτῶν
                    ἀναβαινόντων ἐπὶ τὰ καταστρώματα καὶ πληρούντων τὰς τριήρεις, αἱ
                    πολέμιαι ναῦς ταῖς εἰρεσίαις ἐλαυνόμεναι πλαγίαις ἐνέσειον πολλάκις.
                    ἐκ μὲν οὖν μιᾶς ἐπικαίρου πληγῆς κατέδυον τὰς τιτρωσκομένας ναῦς:
                    αἱ δὲ πλείοσιν ἐμβολαῖς ἀναρρήττουσαι τὰς συγγεγομφωμένας σανίδας
                    δεινὴν ἔκπληξιν τοῖς ἀντιταττομένοις παρείχοντο. <milestone n="6" unit="section" />πάντῃ δὲ τῶν ἐξοχωτάτων νεῶν θραυομένων, αἱ μὲν
                    ἐκ τῶν ἐμβολῶν ἀναρρηττόμεναι λακίδες ἐξαίσιον ἐποιοῦντο ψόφον, ὁ
                    δὲ παρὰ τὴν μάχην παρήκων αἰγιαλὸς ἔγεμε νεκρῶν. <milestone n="73" unit="chapter" /><milestone n="1" unit="section" />οἱ δὲ Συρακόσιοι τῷ
                    προτερήματι συμφιλοτιμούμενοι κατὰ πολλὴν σπουδὴν ἀλλήλους ἔφθανον
                    ἐπιπηδῶντες ταῖς πολεμίαις ναυσί, καὶ τοὺς βαρβάρους καταπεπληγμένους
                    τὸ μέγεθος τῆς περιστάσεως περιχυθέντες ἐφόνευον. <milestone n="2" unit="section" />οὐ μὴν οὐδ᾽ οἱ πεζῇ τῷ ναυστάθμῳ προσβάλλοντες
                    ἐλείποντο τῆς τούτων σπουδῆς: ἐν οἷς συνέβαινεν εἶναι καὶ αὐτὸν
                    τὸν Διονύσιον, παριππευκότα πρὸς τὸ κατὰ Δάσκωνα μέρος. εὑρόντες
                    γὰρ πεντηκοντόρους τετταράκοντα νενεωλκημένας, καὶ κατὰ τὸ συνεχὲς ναῦς
                    παρορμούσας ὁλκάδας καί τινας τῶν τριήρων, πῦρ εἰς αὐτὰς ἐνῆκαν.
                        <milestone n="3" unit="section" />ταχὺ δὲ τῆς φλογὸς εἰς ὕψος
                    ἀρθείσης καὶ χεομένης ἐπὶ πολὺν τόπον ἐφλέγετο τὰ σκάφη, καὶ τῶν
                    ἐμπόρων τε καὶ ναυκλήρων οὐδεὶς ἐδύνατο παραβοηθῆσαι διὰ τὸ πλῆθος
                    τοῦ πυρός. ἐπιγενομένου δὲ μεγάλου πνεύματος ἐκ τῶν νενεωλκημένων
                    σκαφῶν ἐφέρετο τὸ πῦρ ἐπὶ τὰς ὁρμούσας ὁλκάδας. <milestone n="4" unit="section" />τῶν δ᾽ ἀνδρῶν ἐκκολυμβώντων διὰ τὸν ἀπὸ τῆς
                    πνιγὸς φόβον, καὶ τῶν ἀγκυρίων ἀποκαιομένων, διὰ τὸν κλύδωνα
                    συνέκρουον αἱ ναῦς, καὶ τινὲς μὲν ὑπ᾽ ἀλλήλων συντριβόμεναι
                    διεφθείροντο, τινὲς δὲ ὑπὸ τοῦ πνεύματος ὠθούμεναι, αἱ πλεῖσται δ᾽
                    ὑπὸ τοῦ πυρὸς ἀπώλλυντο. <milestone n="5" unit="section" />ἔνθα δὴ τῶν
                    φορτηγῶν πλοίων ἀναφερομένης τῆς φλογὸς διὰ τῶν ἱστίων καὶ τὰς
                    κεραίας καταφλεγούσης, τοῖς ἐκ τῆς πόλεως θεατρικὴν συνέβαινε γίνεσθαι
                    τὴν θέαν καὶ τοῖς δι᾽ ἀσέβειαν κεραυνωθεῖσι φαίνεσθαι παραπλησίαν τὴν
                    ἀπώλειαν τῶν βαρβάρων. <milestone n="74" unit="chapter" /><milestone n="1" unit="section" />διόπερ τοῖς εὐτυχήμασι μετεωριζόμενοι τὰ πορθμεῖα
                    συνεπλήρουν οἵ τε πρεσβύτατοι τῶν παίδων καὶ τῶν παρηκμακότων ταῖς
                    ἡλικίαις οἱ μὴ τελείως ὑπὸ τοῦ γήρως καταπονούμενοι: πρὸς δὲ τὰς
                    κατὰ τὸν λιμένα ναῦς ὡς ἔτυχε προσπλέοντες ἀθρόοι, τὰς μὲν
                    προδιεφθαρμένας ὑπὸ τοῦ πυρὸς διήρπαζον, ἐκλέγοντες τῶν χρησίμων τὰ
                    δυνάμενα βοηθείας τυχεῖν, τὰς δ᾽ ἀκεραίους ἐξαπτόμενοι κατῆγον εἰς
                    τὴν πόλιν. <milestone n="2" unit="section" />οὕτως οὐδὲ οἱ τῶν κατὰ
                    πόλεμον ἀφιέμενοι διὰ τὰς ἡλικίας καρτερεῖν ἐδύναντο, διὰ δὲ τὴν
                    ὑπερβολὴν τῆς χαρᾶς ἡ φιλοτιμία τῆς ψυχῆς κατίσχυε τὴν ἡλικίαν. τοῦ
                    δὲ περὶ τὴν νίκην λόγου διαρρυέντος κατὰ τὴν πόλιν, τὰς οἰκίας
                    ἐξέλειπον ὁμοῦ τοῖς οἰκέταις παῖδες καὶ γυναῖκες, καὶ πάντων
                    σπευδόντων ἐπὶ τὰ τείχη πᾶς τόπος ἔγεμε τῶν θεωμένων. <milestone n="3" unit="section" />τούτων δ᾽ οἱ μὲν εἰς τὸν οὐρανὸν τὰς χεῖρας
                    ἐκτείναντες εὐχαρίστουν τοῖς θεοῖς, οἱ δὲ τῆς τῶν ἱερῶν συλήσεως
                    ἔφασαν εἰληφέναι τοὺς βαρβάρους τὴν παρὰ τοῦ δαιμονίου τιμωρίαν.
                        <milestone n="4" unit="section" />ἐφαίνετο γὰρ διὰ μακροῦ θεομαχίᾳ
                    παραπλήσιος ἡ θέα, τοσούτων μὲν νεῶν πυρπολουμένων, τῆς δὲ φλογὸς διὰ
                    τῶν ἱστίων εἰς ὕψος ἀναφερομένης, καὶ τῶν μὲν Ἑλλήνων καθ᾽
                    ἕκαστον τῶν προτερημάτων ἐπισημαινομένων ἐξαισίῳ βοῇ, τῶν δὲ
                    βαρβάρων διὰ τὴν ἔκπληξιν τοῦ δεινοῦ πολὺν θόρυβον καὶ κραυγὴν
                    σύμμικτον ποιούντων. <milestone n="5" unit="section" /><milestone ed="P" unit="para" />οὐ μὴν ἀλλὰ τότε μὲν τῆς νυκτὸς ἐπιγενομένης ἡ μάχη
                    διελύθη, καὶ Διονύσιος ἐπεστρατοπέδευσε τοῖς βαρβάροις πρὸς τὸ τοῦ
                    Διὸς ἱερὸν παρεμβολὴν ποιησάμενος. <milestone n="75" unit="chapter" /><milestone n="1" unit="section" />οἱ δὲ Καρχηδόνιοι κατὰ γῆν ἅμα
                    καὶ κατὰ θάλατταν ἡττημένοι διεπρεσβεύσαντο πρὸς Διονύσιον λάθρᾳ τῶν
                    Συρακοσίων: ἠξίουν δὲ αὐτὸν ἀφιέναι τοὺς περιλειπομένους εἰς
                    Λιβύην διακομισθῆναι, καὶ τὰ κατὰ τὴν παρεμβολὴν αὐτοῖς ὄντα
                    τριακόσια τάλαντα δώσειν ἐπηγγέλλοντο. <milestone n="2" unit="section" />ὁ
                    δὲ Διονύσιος ἅπαντας μὲν ἀδύνατον εἶναι φυγεῖν ἀπεφαίνετο, τοὺς
                    δὲ πολιτικοὺς συνεχώρησε μόνους νυκτὸς ἀπελθεῖν λάθρᾳ κατὰ θάλατταν:
                    ᾔδει γὰρ τοὺς Συρακοσίους καὶ τοὺς συμμάχους οὐκ ἐπιτρέψοντας
                    αὐτῷ περὶ τούτων συγχωρεῖν τοῖς πολεμίοις. <milestone n="3" unit="section" />ταῦτα δ᾽ ἔπραττεν ὁ Διονύσιος οὐ βουλόμενος τελείως
                    ἀπολέσθαι τὴν τῶν Καρχηδονίων δύναμιν, ὅπως οἱ Συρακόσιοι διὰ τὸν
                    ἀπὸ τούτων φόβον μηδέποτε σχολὴν λάβωσιν ἀντέχεσθαι τῆς ἐλευθερίας.
                    ὁ μὲν οὖν Διονύσιος συνθέμενος εἰς ἡμέραν τετάρτην ὑπὸ νύκτα τὴν
                    φυγὴν τοῖς Καρχηδονίοις, τὸ στρατόπεδον ἀπήγαγεν εἰς τὴν πόλιν:
                        <milestone n="4" unit="section" />ὁ δ᾽ Ἰμίλκων νυκτὸς παρακομίσας εἰς
                    τὴν ἀκρόπολιν τὰ τριακόσια τάλαντα παρέδωκε τοῖς ἐν τῇ Νήσῳ
                    τεταγμένοις ὑπὸ τοῦ τυράννου, αὐτὸς δ᾽, ἐπεὶ παρῆν ὁ συγκείμενος
                    χρόνος, νυκτὸς ἐπλήρωσε τετταράκοντα τριήρεις τῶν πολιτικῶν, καὶ
                    καταλιπὼν τὸ λοιπὸν ἅπαν στρατόπεδον ὥρμησε φεύγειν. <milestone n="5" unit="section" />ἤδη δ᾽ αὐτοῦ τὸν λιμένα διεκπεπλευκότος ᾔσθοντό
                    τινες τῶν Κορινθίων τὸν δρασμόν, καὶ ταχέως ἀπήγγειλαν τῷ
                    Διονυσίῳ. τοῦ δὲ τοὺς στρατιώτας τε καλοῦντος εἰς τὰ ὅπλα καὶ κατὰ
                    σχολὴν τοὺς ἡγεμόνας ἀθροίζοντος, οὐκ ἀνέμειναν αὐτὸν οἱ
                    Κορίνθιοι, ταχὺ δ᾽ ἀναχθέντες ἐπὶ τοὺς Καρχηδονίους καὶ πρὸς
                    ἀλλήλους ἐν ταῖς εἰρεσίαις φιλοτιμούμενοι τὰς ἐσχάτας Φοινίσσας
                    ναῦς κατέλαβον, ἃς τοῖς ἐμβόλοις συντρίψαντες κατέδυσαν. <milestone n="6" unit="section" />μετὰ δὲ ταῦτα Διονύσιος μὲν ἐξήγαγε τὴν
                    δύναμιν, οἱ δὲ συμμαχοῦντες τοῖς Καρχηδονίοις Σικελοὶ φθάσαντες τοὺς
                    Συρακοσίους ἔφυγον διὰ τῆς μεσογείου, καὶ σχεδὸν πάντες διεσώθησαν
                    εἰς τὰς πατρίδας. <milestone n="7" unit="section" />καὶ Διονύσιος μὲν τὰς
                    ὁδοὺς διαλαβὼν φυλακαῖς ἀπήγαγε τὴν δύναμιν ἐπὶ τὴν τῶν πολεμίων
                    στρατοπεδείαν ἔτι νυκτὸς οὔσης: οἱ δὲ βάρβαροι καταλειφθέντες ὑπό τε
                    τοῦ στρατηγοῦ καὶ τῶν Καρχηδονίων, ἔτι δὲ τῶν Σικελῶν, ἠθύμησαν
                    καὶ καταπλαγέντες ἔφευγον. <milestone n="8" unit="section" />οἱ μὲν ἐν
                    ταῖς ὁδοῖς <del status="unremarkable">καὶ</del> ταῖς προφυλακαῖς ἐμπίπτοντες
                    συνελαμβάνοντο, οἱ δὲ πλεῖστοι τὰ ὅπλα ῥιπτοῦντες συνήντων, δεόμενοι
                    φείσασθαι τοῦ βίου: μόνοι δὲ Ἴβηρες ἠθροισμένοι μετὰ τῶν ὅπλων
                    ἐπεκηρυκεύοντο περὶ συμμαχίας. <milestone n="9" unit="section" />Διονύσιος
                    δὲ πρὸς μὲν τούτους σπεισάμενος κατέταξε τοὺς Ἴβηρας εἰς τοὺς
                    μισθοφόρους, τὸ δὲ λοιπὸν πλῆθος ἐζώγρησε καὶ τὴν λοιπὴν ἀποσκευὴν
                    ἐφῆκε τοῖς στρατιώταις διαρπάσαι. <milestone n="76" unit="chapter" /><milestone n="1" unit="section" /><milestone ed="P" unit="para" />οὕτως
                    μὲν οὖν τοῖς Καρχηδονίοις ἡ τύχη ταχεῖαν τὴν μεταβολὴν ἐποίησε,
                    καὶ πᾶσιν ἀνθρώποις ἔδειξεν, ὡς οἱ μεῖζον τοῦ καθήκοντος
                    ἐπαιρόμενοι ταχέως ἐξελέγχουσι τὴν ἰδίαν ἀσθένειαν. <milestone n="2" unit="section" />ἐκεῖνοι γὰρ τῶν κατὰ Σικελίαν πόλεων σχεδὸν
                    ἁπασῶν πλὴν Συρακουσῶν κρατοῦντες, καὶ ταύτην ἁλώσεσθαι προσδοκῶντες,
                    ἐξαίφνης ὑπὲρ τῆς ἰδίας πατρίδος ἀγωνιᾶν ἠναγκάσθησαν, καὶ τοὺς
                    τάφους τῶν Συρακοσίων ἀνατρέψαντες πεντεκαίδεκα μυριάδας ἐπεῖδον
                    ἀτάφους διὰ τὸν λοιμὸν σεσωρευμένους, πυρπολήσαντες δὲ τὴν χώραν τῶν
                    Συρακοσίων ἐκ μεταβολῆς εὐθὺς εἶδον τὸν ἴδιον στόλον ἐμπυρισθέντα,
                    εἰς δὲ τὸν λιμένα πάσῃ τῇ δυνάμει καταπλέοντες ὑπερηφάνως, καὶ
                    τοῖς Συρακοσίοις ἐπιδεικνύμενοι τὰς ἑαυτῶν εὐτυχίας, ἠγνόουν
                    ἑαυτοὺς μέλλοντας νυκτὸς ἀποδράσεσθαι καὶ τοὺς συμμάχους ἐκδότους
                    καταλιπεῖν τοῖς πολεμίοις. <milestone n="3" unit="section" />αὐτὸς δὲ ὁ
                    στρατηγὸς ὁ ποιησάμενος σκηνὴν μὲν τὸ τοῦ Διὸς ἱερόν, πρόσοδον δὲ
                    τὸν ἐκ τῶν ἱερῶν συληθέντα πλοῦτον, αἰσχρῶς μετ᾽ ὀλίγων εἰς
                    Καρχηδόνα διέφυγεν, ὅπως μὴ τὸν ὀφειλόμενον τῇ φύσει θάνατον
                    ἀποδοὺς ἀθῷος γένηται τῶν ἀσεβημάτων, ἀλλ᾽ ἐν τῇ πατρίδι
                    περιβόητον ἔχῃ τὸν βίον ὑπὸ πάντων ὀνειδιζόμενος. <milestone n="4" unit="section" />εἰς τοσοῦτο δ᾽ ἦλθεν ἀτυχίας, ὥστε μετὰ τῆς
                    εὐτελεστάτης ἐσθῆτος περιῄει τοὺς κατὰ τὴν πόλιν ναοὺς κατηγορῶν
                    τῆς ἰδίας ἀσεβείας καὶ περὶ τῶν εἰς θεοὺς ἁμαρτημάτων
                    ὁμολογουμένην διδοὺς τιμωρίαν τῷ δαιμονίῳ. τὸ δὲ τέλος ἑαυτοῦ
                    καταγνοὺς θάνατον ἀπεκαρτέρησε, πολλὴν τοῖς πολίταις ἀπολιπὼν
                    δεισιδαιμονίαν: εὐθὺ γὰρ καὶ τἄλλα τὰ πρὸς τὸν πόλεμον αὐτοῖς ἡ
                    τύχη συνήθροισεν. <milestone n="77" unit="chapter" /><milestone n="1" unit="section" /><milestone ed="P" unit="para" />τῆς γὰρ συμφορᾶς
                    διακηρυχθείσης κατὰ τὴν Λιβύην, οἱ σύμμαχοι καὶ πάλαι μὲν μισοῦντες
                    τὸ βάρος τῆς τῶν Καρχηδονίων ἡγεμονίας, τότε δὲ διὰ τὴν τῶν
                    στρατιωτῶν ἐν Συρακούσαις προδοσίαν πολὺ μᾶλλον ἐξέκαυσαν τὸ κατ᾽
                    αὐτῶν μῖσος. <milestone n="2" unit="section" />διόπερ ἅμα μὲν ὑπὸ τῆς
                    ὀργῆς προαχθέντες, ἅμα δὲ καταφρονήσαντες αὐτῶν διὰ τὴν ἀτυχίαν,
                    ἀντείχοντο τῆς ἐλευθερίας. διαπρεσβευσάμενοι δὲ πρὸς ἀλλήλους
                    ἤθροισαν δύναμιν, καὶ προελθόντες ἐν ὑπαίθρῳ κατεστρατοπέδευσαν.
                        <milestone n="3" unit="section" />ταχὺ δ᾽ οὐ μόνον ἐλευθέρων, ἀλλὰ
                    καὶ δούλων συντρεχόντων, ἐν ὀλίγῳ χρόνῳ μυριάδες εἴκοσι
                    συνηθροίσθησαν. καταλαβόμενοι δὲ Τύνητα, πόλιν οὐ μακρὰν τῆς
                    Καρχηδόνος κειμένην, ἐκ ταύτης παρετάττοντο, καὶ πλεονεκτοῦντες ἐν
                    ταῖς μάχαις τειχήρεις τοὺς Φοίνικας συνεῖχον. <milestone n="4" unit="section" />οἱ δὲ Καρχηδόνιοι φανερῶς ὑπὸ τῶν θεῶν
                    πολεμούμενοι, τὸ μὲν πρῶτον κατ᾽ ὀλίγους ξυνιόντες ἐξεταράττοντο καὶ
                    τὸ δαιμόνιον ἱκέτευον λῆξαι τῆς ὀργῆς: μετὰ δὲ ταῦτα πᾶσαν τὴν
                    πόλιν δεισιδαιμονία κατέσχε καὶ δέος, ἑκάστου τὸν τῆς πόλεως
                    ἀνδραποδισμὸν τῇ διανοίᾳ προλαμβάνοντος. διόπερ ἐψηφίσαντο παντὶ
                    τρόπῳ τοὺς ἀσεβηθέντας θεοὺς ἐξιλάσασθαι. <milestone n="5" unit="section" />οὐ παρειληφότες δ᾽ ἐν τοῖς ἱεροῖς οὔτε Κόρην
                    οὔτε Δήμητρα, τούτων ἱερεῖς τοὺς ἐπισημοτάτους τῶν πολιτῶν
                    κατέστησαν, καὶ μετὰ πάσης σεμνότητος τὰς θεὰς ἱδρυσάμενοι τὰς θυσίας
                    τοῖς τῶν Ἑλλήνων ἤθεσιν ἐποίουν, καὶ τῶν παρ᾽ αὐτοῖς ὄντων
                    Ἑλλήνων τοὺς χαριεστάτους ἐπιλέξαντες ἐπὶ τὴν τῶν θεῶν θεραπείαν
                    ἔταξαν. μετὰ δὲ ταῦτα ναῦς τε κατεσκεύαζον καὶ τὰ πρὸς τὸν πόλεμον
                    ἐπιμελῶς ἡτοίμαζον. <milestone n="6" unit="section" />οἱ δ᾽ ἀποστάται
                    μιγάδες ὄντες οὔθ᾽ ἡγεμόνας ἀξιοχρέους εἶχον, τὸ δὲ μέγιστον,
                    αὐτοῖς μὲν διὰ τὸ πλῆθος ἐξέλειπον αἱ τροφαί, τοῖς δὲ Καρχηδονίοις
                    κατὰ θάλατταν ἐκ Σαρδοῦς παρεκομίζοντο, καὶ πρὸς ἀλλήλους ἐστασίαζον
                    περὶ τῆς ἡγεμονίας, καί τινες αὐτῶν χρήμασιν ὑπὸ Καρχηδονίων
                    διαφθαρέντες ἐγκατέλειπον τὰς κοινὰς ἐλπίδας. ὅθεν διά τε τὴν σπάνιν
                    τῆς τροφῆς καί τινων προδοσίαν, οὗτοι μὲν διαλυθέντες εἰς τὰς
                    πατρίδας ἀπήλλαξαν τοῦ μεγίστου φόβου Καρχηδονίους. καὶ τὰ μὲν κατὰ
                    Λιβύην ἐν τούτοις ἦν. <milestone n="78" unit="chapter" /><milestone n="1" unit="section" /><milestone ed="P" unit="para" />Διονύσιος δὲ θεωρῶν τοὺς
                    μισθοφόρους ἀλλοτριώτατα πρὸς αὐτὸν ἔχοντας, καὶ φοβούμενος μὴ διὰ
                    τούτων καταλυθῇ, τὸ μὲν πρῶτον Ἀριστοτέλην τὸν ἀφηγούμενον αὐτῶν
                    συνέλαβε, <milestone n="2" unit="section" />μετὰ δὲ ταῦτα τοῦ πλήθους
                    συντρέχοντος μετὰ τῶν ὅπλων καὶ τοὺς μισθοὺς πικρότερον ἀπαιτούντων,
                    τὸν μὲν Ἀριστοτέλην ἔφησεν ἀποστέλλειν εἰς Λακεδαίμονα κρίσιν ἐν
                    τοῖς ἰδίοις πολίταις ὑφέξοντα, τοῖς δὲ μισθοφόροις ὡς μυρίοις οὖσι
                    τὸν ἀριθμὸν ἔδωκεν ἐν τοῖς μισθοῖς τὴν τῶν Λεοντίνων πόλιν τε καὶ
                    χώραν. <milestone n="3" unit="section" />ἀσμένως δ᾽ αὐτῶν ὑπακουσάντων
                    διὰ τὸ κάλλος τῆς χώρας, οὗτοι μὲν κατακληρουχήσαντες ᾤκουν ἐν
                    Λεοντίνοις, ὁ δὲ Διονύσιος ἄλλους μισθοφόρους ξενολογήσας, τούτοις τε
                    καὶ τοῖς ἠλευθερωμένοις οἰκέταις ἐνεπίστευσε τὴν ἀρχήν. <milestone n="4" unit="section" /><milestone ed="P" unit="para" />μετὰ δὲ τὴν τῶν
                    Καρχηδονίων συμφορὰν οἱ διασωζόμενοι τῶν ἐξηνδραποδισμένων κατὰ
                    Σικελίαν πόλεων ἠθροίζοντο, καὶ τὰς ἰδίας κομιζόμενοι πατρίδας
                    ἑαυτοὺς ἀνελάμβανον. <milestone n="5" unit="section" />Διονύσιος δ᾽ εἰς
                    Μεσσήνην κατῴκισε χιλίους μὲν Λοκρούς, τετρακισχιλίους δὲ Μεδμαίους,
                    ἑξακοσίους δὲ τῶν ἐκ Πελοποννήσου Μεσσηνίων, ἔκ τε Ζακύνθου καὶ
                    Ναυπάκτου φευγόντων. θεωρῶν δὲ τοὺς Λακεδαιμονίους προσκόπτοντας ἐπὶ
                    τῷ τοὺς ὑφ᾽ ἑαυτῶν ἐκβεβλημένους Μεσσηνίους ἐν ἐπισήμῳ πόλει
                    κατοικίζεσθαι, μετήγαγεν ἐκ Μεσσήνης αὐτούς, καὶ χωρίον τι παρὰ
                    θάλατταν δοὺς τῆς Ἀβακαινίνης χώρας ἀπετέμετο καὶ προσώρισεν ὅσον
                    αὐτὸς μέρος ἀπετέμετο. <milestone n="6" unit="section" />οἱ δὲ Μεσσήνιοι
                    τὴν μὲν πόλιν ὠνόμασαν Τυνδαρίδα, πολιτευόμενοι δὲ πρὸς αὑτοὺς
                    εὐνοϊκῶς καὶ πολλοὺς πολιτογραφοῦντες ταχὺ πλείους πεντακισχιλίων
                    ἐγένοντο. <milestone n="7" unit="section" /><milestone ed="P" unit="para" />μετὰ δὲ ταῦτα εἰς τὴν τῶν Σικελῶν χώραν πλεονάκις στρατεύσας
                    Μέναινον μὲν καὶ Μοργαντῖνον εἷλε, πρὸς Ἄγυριν δὲ τὸν
                    Ἀγυριναίων τύραννον καὶ Δάμωνα τὸν δυναστεύοντα Κεντοριπίνων, ἔτι
                    δ᾽ Ἑρβιταίους τε καὶ Ἀσσωρίνους συνθήκας ἐποιήσατο: παρέλαβε δὲ διὰ
                    προδοσίας Κεφαλοίδιον καὶ Σολοῦντα καὶ τὴν Ἔνναν: πρὸς δὲ τούτοις
                    πρὸς Ἑρβησσίνους εἰρήνην ἐποιήσατο. καὶ τὰ μὲν κατὰ Σικελίαν ἐν
                    τούτοις ἦν. <milestone n="79" unit="chapter" /><milestone n="1" unit="section" /><milestone ed="P" unit="para" />κατὰ δὲ τὴν Ἑλλάδα Λακεδαιμόνιοι
                    προορώμενοι τὸ μέγεθος τοῦ πρὸς Πέρσας πολέμου, τὸν ἕτερον τῶν
                    βασιλέων Ἀγησίλαον ἐπέστησαν τοῖς πράγμασιν. οὗτος δ᾽ ἑξακισχιλίους
                    στρατιώτας ἐπιλέξας, τριάκοντα δὲ τῶν πολιτῶν εἰς τὸ συνέδριον τοὺς
                    ἀρίστους κατατάξας, διεβίβασε τὴν δύναμιν ἐκ τῆς Αὐλίδος εἰς
                    Ἔφεσον. <milestone n="2" unit="section" />ἐκεῖ δὲ στρατολογήσας
                    τετρακισχιλίους, προήγαγε τὴν δύναμιν εἰς ὕπαιθρον, οὖσαν πεζῶν μὲν
                    μυρίων, ἱππέων δὲ τετρακοσίων: ἠκολούθει δ᾽ ἀγοραῖος αὐτοῖς ὄχλος
                    καὶ τῆς ἁρπαγῆς χάριν οὐκ ἐλάττων τοῦ προειρημένου. <milestone n="3" unit="section" />διεξιὼν δὲ τὸ Καΰστριον πεδίον, διέφθειρε τὴν
                    χώραν τὴν ὑπὸ τοὺς Πέρσας οὖσαν, μέχρι ὅτου κατήντησεν εἰς
                    Κύμην. ἐκεῖθεν δ᾽ ὁρμηθεὶς τὸ πλεῖστον τοῦ θέρους τήν τε Φρυγίαν
                    καὶ τὰ συνεχῆ διετέλεσε πορθῶν, καὶ τὴν δύναμιν ἐμπλήσας ὠφελείας
                    ὑπὸ τὸ φθινόπωρον ἀνέκαμψεν εἰς Ἔφεσον. <milestone n="4" unit="section" />τούτων δὲ πραττομένων Λακεδαιμόνιοι μὲν πρέσβεις
                    ἀπέστειλαν πρὸς Νεφερέα τὸν Αἰγύπτου βασιλέα περὶ συμμαχίας, ὃς
                    ἀντὶ τῆς βοηθείας ἐδωρήσατο σκευὴν τοῖς Σπαρτιάταις ἑκατὸν
                    τριήρεσι, σίτου δὲ μυριάδας πεντήκοντα. Φάραξ δὲ ὁ τῶν Λακεδαιμονίων
                    ναύαρχος ἀναχθεὶς ἐκ Ῥόδου ναυσὶν ἑκατὸν εἴκοσι κατέπλευσε τῆς
                    Καρίας πρὸς Σάσανδα, φρούριον ἀπέχον τῆς Καύνου σταδίους ἑκατὸν
                    πεντήκοντα. <milestone n="5" unit="section" />ἐκεῖθεν δὲ ὁρμώμενος
                    ἐπολιόρκει τὴν Καῦνον, καὶ Κόνωνα μὲν τὸν τοῦ βασιλικοῦ στόλου τὴν
                    ἡγεμονίαν ἔχοντα, διατρίβοντα δ᾽ ἐν Καύνῳ μετὰ νεῶν τεσσαράκοντα.
                    Ἀρταφέρνους δὲ καὶ Φαρναβάζου μετὰ πολλῆς δυνάμεως παραβοηθήσαντος
                    τοῖς Καυνίοις, ὁ Φάραξ ἔλυσε τὴν πολιορκίαν καὶ μετὰ τοῦ στόλου
                    παντὸς ἀπῆρεν εἰς Ῥόδον. <milestone n="6" unit="section" />μετὰ δὲ
                    ταῦτα Κόνων μὲν ἀθροίσας ὀγδοήκοντα τριήρεις ἔπλευσεν εἰς
                    Χερρόνησον, Ῥόδιοι δ᾽ ἐκβαλόντες τὸν τῶν Πελοποννησίων στόλον
                    ἀπέστησαν ἀπὸ Λακεδαιμονίων, καὶ τὸν Κόνωνα προσεδέξαντο μετὰ τοῦ
                    στόλου παντὸς εἰς τὴν πόλιν. <milestone n="7" unit="section" />οἱ δ᾽ ἐκ
                    τῆς Αἰγύπτου τὸν δωρηθέντα σῖτον κατακομίζοντες Λακεδαιμόνιοι τὴν
                    ἀπόστασιν τῶν Ῥοδίων ἀγνοοῦντες τεθαρρηκότες προσέπλεον τῇ νήσῳ:
                    Ῥόδιοι δὲ καὶ Κόνων ὁ τῶν Περσῶν ναύαρχος καταγαγόντες τὰς ναῦς
                    εἰς τοὺς λιμένας ἐπλήρωσαν σίτου τὴν πόλιν. <milestone n="8" unit="section" />παρεγενήθησαν δὲ τῷ Κόνωνι τριήρεις ἐνενήκοντα,
                    δέκα μὲν ἀπὸ Κιλικίας, ὀγδοήκοντα δ᾽ ἀπὸ Φοινίκης, ὧν ὁ
                    Σιδωνίων δυνάστης εἶχε τὴν ἡγεμονίαν. <milestone n="80" unit="chapter" /><milestone n="1" unit="section" /><milestone ed="P" unit="para" />μετὰ δὲ
                    ταῦτα Ἀγησίλαος μὲν ἐξαγαγὼν τὴν δύναμιν εἰς τὸ Καΰστρου πεδίον
                    καὶ τὴν περὶ Σίπυλον χώραν, ἐδῄωσε τὰς τῶν ἐγχωρίων κτήσεις:
                    Τισσαφέρνης δὲ μυρίους μὲν ἱππεῖς, πεντακισμυρίους δὲ πεζοὺς
                    ἀθροίσας, ἐπηκολούθει τοῖς Λακεδαιμονίοις καὶ τοὺς ἀποσπωμένους τῆς
                    τάξεως ἐν ταῖς προνομαῖς ἀνῄρει. Ἀγησίλαος δὲ εἰς πλινθίον
                    συντάξας τοὺς στρατιώτας ἀντείχετο τῆς παρὰ τὸν Σίπυλον παρωρείας,
                    ἐπιτηρῶν καιρὸν εὔθετον εἰς τὴν τῶν πολεμίων ἐπίθεσιν. <milestone n="2" unit="section" />ἐπελθὼν δὲ τὴν χώραν μέχρι Σάρδεων ἔφθειρε
                    τούς τε κήπους καὶ τὸν παράδεισον τὸν Τισσαφέρνους, φυτοῖς καὶ τοῖς
                    ἄλλοις πολυτελῶς πεφιλοτεχνημένον εἰς τρυφὴν καὶ τὴν ἐν εἰρήνῃ τῶν
                    ἀγαθῶν ἀπόλαυσιν. μετὰ δὲ ταῦτ᾽ ἐπιστρέψας, ὡς ἀνὰ μέσον ἐγενήθη
                    τῶν τε Σάρδεων καὶ Θυβάρνων, ἀπέστειλε Ξενοκλέα τὸν Σπαρτιάτην
                    μετὰ χιλίων καὶ τετρακοσίων στρατιωτῶν νυκτὸς εἴς τινα δασὺν τόπον,
                    ὅπως ἐνεδρεύσῃ τοὺς βαρβάρους. <milestone n="3" unit="section" />αὐτὸς
                    δ᾽ ἅμ᾽ ἡμέρᾳ πορευόμενος μετὰ τῆς δυνάμεως, ἐπειδὴ τὴν μὲν
                    ἐνέδραν παρήλλαξεν, οἱ δὲ βάρβαροι προσπίπτοντες ἀτάκτως τοῖς ἐπὶ
                    τῆς οὐραγίας ἐξήπτοντο, παραδόξως ἐξαίφνης ἐπέστρεψεν ἐπὶ τοὺς
                    Πέρσας. γενομένης δὲ καρτερᾶς μάχης, καὶ τοῦ συσσήμου τοῖς κατὰ τὴν
                    ἐνέδραν οὖσιν ἀρθέντος, ἐκεῖνοι μὲν παιανίσαντες ἐπεφέροντο τοῖς
                    πολεμίοις, οἱ δὲ Πέρσαι θεωροῦντες αὑτοὺς ἀπολαμβανομένους εἰς μέσον
                    κατεπλάγησαν καὶ παραχρῆμα ἔφευγον. <milestone n="4" unit="section" />οἱ
                    δὲ περὶ τὸν Ἀγησίλαον μέχρι μέν τινος ἐπιδιώξαντες ἀνεῖλαν μὲν
                    ὑπὲρ τοὺς ἑξακισχιλίους, αἰχμαλώτων δὲ πολὺ πλῆθος ἤθροισαν, τὴν
                    δὲ παρεμβολὴν διήρπασαν, γέμουσαν πολλῶν ἀγαθῶν. <milestone n="5" unit="section" />ἀπὸ δὲ τῆς μάχης Τισσαφέρνης μὲν εἰς Σάρδεις
                    ἀπεχώρησε καταπεπληγμένος τὴν τόλμαν τῶν Λακεδαιμονίων, Ἀγησίλαος δ᾽
                    ἐπεχείρησε μὲν εἰς τὰς ἄνω σατραπείας, ἐν δὲ τοῖς ἱεροῖς οὐ
                    δυνάμενος καλλιερῆσαι πάλιν ἀπήγαγε τὴν δύναμιν ἐπὶ θάλατταν.
                        <milestone n="6" unit="section" />Ἀρταξέρξης δὲ ὁ τῆς Ἀσίας
                    βασιλεὺς τά τε ἐλαττώματα πυθόμενος καὶ κατορρωδῶν τὸν πρὸς τοὺς
                    Ἕλληνας πόλεμον, δι᾽ ὀργῆς εἶχε τὸν Τισσαφέρνην. τοῦτον γὰρ
                    αἴτιον τοῦ πολέμου γεγονέναι ὑπελάμβανε: καὶ ὑπὸ τῆς μητρὸς δὲ
                    Παρυσάτιδος ἦν ἠξιωμένος τιμωρήσασθαι τὸν Τισσαφέρνην: εἶχε γὰρ
                    αὕτη διαφόρως πρὸς αὐτὸν ἐκ τοῦ διαβεβληκέναι τὸν υἱὸν αὐτῆς
                    Κῦρον, ὅτε τὴν ἐπὶ τὸν ἀδελφὸν στρατείαν ἐποιεῖτο. <milestone n="7" unit="section" />καταστήσας οὖν Τιθραύστην ἡγεμόνα, τούτῳ μὲν
                    παρήγγειλε συλλαμβάνειν Τισσαφέρνην, πρὸς δὲ τὰς πόλεις καὶ τοὺς
                    σατράπας ἔπεμψεν ἐπιστολὰς ὅπως πάντες τούτῳ ποιῶσι τὸ
                    προσταττόμενον. <milestone n="8" unit="section" />ὁ δὲ Τιθραύστης
                    παραγενόμενος εἰς Κολοσσὰς τῆς Φρυγίας συνέλαβε τὸν Τισσαφέρνην διά
                    τινος Ἀριαίου σατράπου λουόμενον, καὶ τὴν κεφαλὴν ἀποκόψας ἀπέστειλε
                    πρὸς τὸν βασιλέα: αὐτὸς δὲ τὸν Ἀγησίλαον πείσας εἰς λόγους ἐλθεῖν
                    ἑξαμηνιαίους ἀνοχὰς ἐποιήσατο. <milestone n="81" unit="chapter" /><milestone n="1" unit="section" /><milestone ed="P" unit="para" />τῶν δὲ
                    κατὰ τὴν Ἀσίαν τοῦτον τὸν τρόπον διῳκημένων, Φωκεῖς πρὸς Βοιωτοὺς
                    ἔκ τινων ἐγκλημάτων εἰς πόλεμον καταστάντες ἔπεισαν τοὺς
                    Λακεδαιμονίους συμμαχεῖν κατὰ τῶν Βοιωτῶν. καὶ τὸ μὲν πρῶτον αὐτοῖς
                    ἀπέστειλαν Λύσανδρον μετὰ στρατιωτῶν ὀλίγων, ὃς εἰσελθὼν εἰς τὴν
                    Φωκίδα συνήγαγε δύναμιν: μετὰ δὲ ταῦτα καὶ Παυσανίας ὁ βασιλεὺς
                    ἐξεπέμφθη μετὰ στρατιωτῶν ἑξακισχιλίων. <milestone n="2" unit="section" />Βοιωτοὶ δὲ πείσαντες Ἀθηναίους συνεπιλαβέσθαι τοῦ πολέμου, τότε
                    μὲν καθ᾽ αὑτοὺς ὥρμησαν, καὶ κατέλαβον Ἁλίαρτον ὑπὸ Λυσάνδρου καὶ
                    Φωκέων πολιορκουμένην. γενομένης δὲ μάχης ὅ τε Λύσανδρος ἔπεσε καὶ
                    τῶν Λακεδαιμονίων καὶ τῶν συμμάχων πολλοί, τῶν δὲ Βοιωτῶν ἡ μὲν
                    ὅλη φάλαγξ ταχέως ἐπέστρεψεν ἀπὸ τοῦ διωγμοῦ, τῶν δὲ Θηβαίων ὡς
                    διακόσιοι προχειρότερον εἰς τόπους τραχεῖς ἑαυτοὺς δόντες ἀνῃρέθησαν.
                        <milestone n="3" unit="section" />ὁ μὲν οὖν πόλεμος οὗτος ἐκλήθη
                    Βοιωτικός, Παυσανίας δὲ ὁ τῶν Λακεδαιμονίων βασιλεὺς πυθόμενος τὴν
                    ἧτταν ἀνοχὰς ἐποιήσατο πρὸς Βοιωτοὺς καὶ τὴν δύναμιν ἀπήγαγε πρὸς
                    Πελοπόννησον. <milestone n="4" unit="section" /><milestone ed="P" unit="para" />Κόνων δ᾽ ὁ τῶν Περσῶν ναύαρχος ἐπὶ μὲν τοῦ στόλου κατέστησεν
                    Ἱερώνυμον καὶ Νικόδημον Ἀθηναίους ὄντας, αὐτὸς δὲ σπεύδων
                    ἐντυχεῖν τῷ βασιλεῖ παρέπλευσεν εἰς Κιλικίαν, κἀκεῖθεν εἰς Θάψακον
                    τῆς Συρίας πορευθεὶς ἀνὰ τὸν Εὐφράτην ποταμὸν ἔπλευσεν εἰς
                    Βαβυλῶνα. <milestone n="5" unit="section" />ἐκεῖ δ᾽ ἐντυχὼν τῷ βασιλεῖ
                    καταναυμαχήσειν ἐπηγγείλατο τοὺς Λακεδαιμονίους, ἂν αὐτῷ χρήματα
                    καὶ τὴν ἄλλην παρασκευὴν ἑτοιμάσῃ κατὰ τὴν ἑαυτοῦ προαίρεσιν.
                        <milestone n="6" unit="section" />ὁ δ᾽ Ἀρταξέρξης ἐπαινέσας αὐτὸν
                    καὶ δωρεαῖς μεγάλαις τιμήσας, συνέστησε ταμίαν τὸν χορηγήσοντα χρημάτων
                    πλῆθος ὅσον ἂν προστάττῃ Κόνων, καὶ τὴν ἐξουσίαν ἔδωκεν αὐτῷ
                    λαβεῖν εἰς τὸν πόλεμον συνηγησόμενον ὃν ἂν προαιρῆται Περσῶν.
                    Κόνων μὲν οὖν Φαρνάβαζον ἑλόμενος τὸν σατράπην κατέβαινεν εἰς τὴν
                    θάλατταν, ἅπαντα διῳκηκὼς κατὰ τὴν ἑαυτοῦ διάνοιαν. <milestone n="82" unit="chapter" /><milestone n="1" unit="section" /><milestone ed="P" unit="para" />τοῦ δ᾽ ἔτους τούτου διεληλυθότος Ἀθήνησι μὲν τὴν
                    ἀρχὴν ἔλαβε Διόφαντος, ἐν Ῥώμῃ δ᾽ ἀντὶ τῶν ὑπάτων ἓξ
                    χιλίαρχοι τὴν ὑπατικὴν ἀρχὴν διῴκουν, Λεύκιος Οὐαλέριος, Μάρκος
                    Φούριος, Κόιντος Σερουίλιος, Κόιντος Σουλπίκιος. τούτων δὲ τὴν
                    ἀρχὴν παρειληφότων Βοιωτοὶ καὶ Ἀθηναῖοι, πρὸς δὲ τούτοις Κορίνθιοι
                    καὶ Ἀργεῖοι, συμμαχίαν πρὸς ἀλλήλους ἐποιήσαντο. <milestone n="2" unit="section" />μισουμένων γὰρ τῶν Λακεδαιμονίων ὑπὸ τῶν συμμάχων
                    διὰ τὸ βάρος τῆς ἐπιστασίας, ᾤοντο ῥᾳδίως καταλύσειν αὐτῶν τὴν
                    ἡγεμονίαν, τὰς μεγίστας πόλεις συμφρονούσας ἔχοντες. καὶ πρῶτον μὲν
                    συνέδριον κοινὸν ἐν τῇ Κορίνθῳ συστησάμενοι τοὺς βουλευσομένους
                    ἔπεμπον καὶ κοινῶς διῴκουν τὰ κατὰ τὸν πόλεμον, μετὰ δὲ ταῦτα
                    πρέσβεις εἰς τὰς πόλεις ἀποστέλλοντες πολλοὺς συμμάχους ἀπὸ
                    Λακεδαιμονίων ἀπέστησαν: <milestone n="3" unit="section" />εὐθὺ γὰρ
                    αὐτοῖς ἥ τε Εὔβοια ἅπασα προσέθετο καὶ Λευκάδιοι, πρὸς δὲ
                    τούτοις Ἀκαρνᾶνές τε καὶ Ἀμβρακιῶται καὶ Χαλκιδεῖς οἱ πρὸς τῇ
                    Θρᾴκῃ. <milestone n="4" unit="section" />ἐπεβάλοντο δὲ καὶ τοὺς ἐν
                    Πελοποννήσῳ κατοικοῦντας πείθειν ἀποστῆναι Λακεδαιμονίων, οὐδεὶς δ᾽
                    αὐτοῖς ὑπήκουσεν: ἡ γὰρ Σπάρτη κατὰ τὰ πλευρὰ κειμένη καθαπερεί τις
                    ἀκρόπολις ἦν καὶ φρουρὰ πάσης Πελοποννήσου. <milestone n="5" unit="section" />Μηδίου δὲ τοῦ τῆς Λαρίσσης τῆς ἐν Θετταλίᾳ
                    δυναστεύοντος διαπολεμοῦντος πρὸς Λυκόφρονα τὸν Φερῶν τύραννον, καὶ
                    δεομένου πέμψαι βοήθειαν, ἀπέστειλεν αὐτῷ τὸ συνέδριον στρατιώτας
                    δισχιλίους: <milestone n="6" unit="section" />ὁ δὲ Μήδιος τῆς συμμαχίας
                    αὐτῷ παραγενομένης Φάρσαλον εἷλεν ὑπὸ Λακεδαιμονίων φρουρουμένην
                    καὶ τοὺς ἐν αὐτῇ κατοικοῦντας ἐλαφυροπώλησεν. μετὰ δὲ ταῦθ᾽ οἱ
                    Βοιωτοὶ μετ᾽ Ἀργείων Ἡράκλειαν τὴν ἐν Τραχῖνι κατελάβοντο,
                    χωρισθέντες ἀπὸ Μηδίου: καὶ νυκτὸς ἐντὸς τῶν τειχῶν ὑπό τινων
                    εἰσαχθέντες Λακεδαιμονίους μὲν τοὺς καταληφθέντας ἀπέσφαξαν, τοὺς δ᾽
                    ἀπὸ Πελοποννήσου τὰ σφῶν ἔχοντας εἴασαν ἀπελθεῖν. <milestone n="7" unit="section" />εἰς δὲ τὴν πόλιν τοὺς Τραχινίους φεύγοντας ἐκ τῶν
                    πατρίδων ὑπὸ Λακεδαιμονίων μεταπεμπόμενοι, τούτοις ἔδωκαν τὴν πόλιν
                    οἰκεῖν, οἳ καὶ παλαιότατοι τῆς χώρας ταύτης ἦσαν οἰκήτορες. μετὰ
                    δὲ ταῦθ᾽ ὁ τῶν Βοιωτῶν ἀφηγούμενος Ἰσμηνίας τοὺς μὲν Ἀργείους
                    ἐν τῇ πόλει κατέλιπε φυλακῆς ἕνεκα, αὐτὸς δὲ πείσας ἀποστῆναι
                    ἀπὸ Λακεδαιμονίων Αἰνιᾶνας καὶ Ἀθαμᾶνας ἤθροισε παρά τε τούτων
                    καὶ τῶν συμμάχων στρατιώτας: τοὺς πάντας δ᾽ ἔχων μικρὸν ἀπολείποντας
                    τῶν ἑξακισχιλίων ἐστράτευσεν εἰς Φωκεῖς. <milestone n="8" unit="section" />καταστρατοπεδεύοντος δ᾽ αὐτοῦ εἰς Νάρυκα τῆς Λοκρίδος, ἐξ ἧς φασι
                    τὸν Αἴαντα γεγενῆσθαι, τὸ πλῆθος τῶν Φωκέων ἀπήντησε μετὰ τῶν
                    ὅπλων, τὴν ἡγεμονίαν ἔχοντος Ἀλκισθένους τοῦ Λάκωνος. <milestone n="9" unit="section" />γενομένης δὲ μάχης ἐπὶ πολὺν χρόνον ἰσχυρᾶς
                    ἐκράτησαν οἱ Βοιωτοί, καὶ μέχρι νυκτὸς διώξαντες τοὺς φεύγοντας
                    ἀνεῖλον οὐ πολὺ λείποντας τῶν χιλίων, τῶν δ᾽ ἰδίων ἀπέβαλον ἐν τῇ
                    μάχῃ περὶ πεντακοσίους. <milestone n="10" unit="section" />μετὰ δὲ τὴν
                    παράταξιν ἀμφότεροι μὲν διέλυσαν τὸ στρατόπεδον εἰς τὰς ἰδίας
                    πατρίδας: οἱ δ᾽ εἰς Κόρινθον τὸ συνέδριον ἀγαγόντες, ἐπεὶ κατὰ νοῦν
                    αὐτοῖς προεχώρει τὰ πράγματα, συνήγαγον ἐξ ἁπασῶν τῶν πόλεων
                    στρατιώτας εἰς Κόρινθον, πεζοὺς μὲν πλείους μυρίων πεντακισχιλίων,
                    ἱππεῖς δὲ περὶ πεντακοσίους. <milestone n="83" unit="chapter" /><milestone n="1" unit="section" /><milestone ed="P" unit="para" />Λακεδαιμόνιοι δ᾽
                    ὁρῶντες τὰς μεγίστας τῶν κατὰ τὴν Ἑλλάδα πόλεων ἐφ᾽ ἑαυτοὺς
                    συνισταμένας, ἐψηφίσαντο τόν τε Ἀγησίλαον ἐκ τῆς Ἀσίας
                    μεταπέμψασθαι καὶ τὴν μετ᾽ αὐτοῦ δύναμιν, αὐτοὶ δὲ ἐν τοσούτῳ παρά
                    τε σφῶν καὶ τῶν συμμάχων ἀθροίσαντες πεζοὺς μὲν δισμυρίους
                    τρισχιλίους, ἱππεῖς δὲ πεντακοσίους, ἀπήντησαν τοῖς πολεμίοις.
                        <milestone n="2" unit="section" />γενομένης δὲ παρατάξεως παρὰ τὸν
                    Νεμέαν ποταμὸν μέχρι νυκτός, ἑκατέρων προετέρησε τὰ μέρη τοῦ
                    στρατεύματος: καὶ τῶν μὲν Λακεδαιμονίων καὶ τῶν συμμάχων ἔπεσον
                    ἑκατὸν πρὸς τοῖς χιλίοις, Βοιωτῶν δὲ καὶ τῶν ἄλλων συμμάχων περὶ
                    δισχιλίους ὀκτακοσίους. <milestone n="3" unit="section" />Ἀγησίλαος δὲ
                    τὴν δύναμιν ἐκ τῆς Ἀσίας διαβιβάσας εἰς τὴν Εὐρώπην, τὸ μὲν
                    πρῶτον Θρᾳκῶν τινων ἀπαντησάντων αὐτῷ πολλῇ στρατιᾷ, μάχῃ τε
                    ἐνίκησε καὶ τοὺς πλείστους τῶν βαρβάρων ἀνεῖλε: μετὰ δὲ ταῦτα διὰ
                    Μακεδονίας τὴν πορείαν ἐποιεῖτο, τὴν αὐτὴν διεξιὼν χώραν ἣν καὶ
                    Ξέρξης ἐπορεύθη, καθ᾽ ὃν καιρὸν ἐστράτευσεν ἐπὶ τοὺς Ἕλληνας.
                        <milestone n="4" unit="section" />Ἀγησίλαος μὲν οὖν διὰ Μακεδονίας
                    καὶ Θετταλίας πορευθείς, ὡς διῆλθε τὰ περὶ Θερμοπύλας στενά,  <gap /> 
                    τὴν πορείαν ἐποιεῖτο. Κόνων δὲ ὁ Ἀθηναῖος καὶ Φαρνάβαζος
                    ἀφηγοῦντο μὲν τοῦ βασιλικοῦ στόλου, διέτριβον δὲ περὶ Λώρυμα τῆς
                    Χερρονήσου, τριήρεις ἔχοντες πλείους τῶν ἐνενήκοντα. <milestone n="5" unit="section" />πυθόμενοι δὲ ἐν Κνίδῳ τὸ ναυτικὸν τῶν πολεμίων
                    εἶναι, τὰ πρὸς τὴν ναυμαχίαν παρεσκευάζοντο. Πείσανδρος δ᾽ ὁ τῶν
                    Λακεδαιμονίων ναύαρχος ἐξέπλευσεν ἐκ τῆς Κνίδου τριήρεσιν ὀγδοήκοντα
                    πέντε, καὶ κατηνέχθη πρὸς Φύσκον τῆς Χερρονήσου. <milestone n="6" unit="section" />ἐκεῖθεν δ᾽ ἐκπλεύσας περιέπεσε τῷ στόλῳ τοῦ
                    βασιλέως, καὶ ταῖς μὲν προπλεούσαις ναυσὶ συμβαλὼν προετέρει, τῶν δὲ
                    Περσῶν ἅμα ταῖς τριήρεσιν ἀθρόαις παραβοηθησάντων, ἐπειδὴ πάντες οἱ
                    σύμμαχοι πρὸς τὴν γῆν ἔφυγον, τὴν ἰδίαν ναῦν ἐπέστρεψεν, αἰσχρὸν
                    εἶναι νομίσας καὶ τῆς Σπάρτης ἀνάξιον τὸ φυγεῖν ἀγεννῶς. <milestone n="7" unit="section" />ἀγωνισάμενος δὲ λαμπρῶς καὶ πολλοὺς τῶν
                    πολεμίων ἀνελών, τὸ τελευταῖον ἀξίως τῆς πατρίδος ἀνῃρέθη
                    μαχόμενος. οἱ δὲ περὶ τὸν Κόνωνα μέχρι τῆς γῆς καταδιώξαντες τοὺς
                    Λακεδαιμονίους πεντήκοντα μὲν τριήρων ἐκυρίευσαν, τῶν δ᾽ ἀνδρῶν οἱ
                    πλεῖστοι μὲν ἐκκολυμβήσαντες κατὰ γῆν ἔφυγον, ἑάλωσαν δὲ περὶ
                    πεντακοσίους: αἱ δὲ λοιπαὶ τριήρεις εἰς Κνίδον διεσώθησαν. <milestone n="84" unit="chapter" /><milestone n="1" unit="section" /><milestone ed="P" unit="para" />Ἀγησίλαος δὲ προσλαβόμενος ἐκ Πελοποννήσου στρατιώτας,
                    ἐπειδὴ μετὰ τῆς δυνάμεως ἐπέβαινεν εἰς Βοιωτίαν, εὐθὺς οἱ Βοιωτοὶ
                    μετὰ τῶν συμμάχων ἀπήντησαν εἰς Κορώνειαν. γενομένης δὲ παρατάξεως
                    Θηβαῖοι μὲν τὸ καθ᾽ αὑτοὺς μέρος τρεψάμενοι μέχρι τῆς παρεμβολῆς
                    κατεδίωξαν, οἱ δ᾽ ἄλλοι μικρὸν ἀντισχόντες χρόνον ὑπ᾽ Ἀγησιλάου καὶ
                    τῶν ἄλλων φυγεῖν ἠναγκάσθησαν. <milestone n="2" unit="section" />διὸ καὶ
                    νενικηκέναι τῇ μάχῃ Λακεδαιμόνιοι διαλαβόντες ἔστησαν τρόπαιον καὶ
                    τοὺς νεκροὺς τοῖς πολεμίοις ὑποσπόνδους ἀπέδωκαν. ἀπέθανον δὲ τῶν
                    Βοιωτῶν καὶ τῶν συμμάχων πλείους τῶν ἑξακοσίων, Λακεδαιμονίων δὲ
                    καὶ τῶν συναγωνισαμένων τριακόσιοι πεντήκοντα: καὶ αὐτὸς Ἀγησίλαος
                    πολλοῖς περιπεπτωκὼς τραύμασιν εἰς Δελφοὺς ἐκομίσθη, κἀκεῖ τὴν
                    ἐπιμέλειαν τοῦ σώματος ἐποιεῖτο. <milestone n="3" unit="section" /><milestone ed="P" unit="para" />Φαρνάβαζος δὲ καὶ Κόνων μετὰ τὴν
                    ναυμαχίαν ἀνήχθησαν ἁπάσαις ταῖς ναυσὶν ἐπὶ τοὺς τῶν Λακεδαιμονίων
                    συμμάχους. καὶ πρῶτον μὲν Κῴους ἀπέστησαν, εἶτα Νισυρίους καὶ
                    Τηίους. μετὰ δὲ ταῦτα Χῖοι τὴν φρουρὰν ἐκβαλόντες προσέθεντο τοῖς
                    περὶ Κόνωνα: παραπλησίως δὲ μετέβαλον καὶ Μιτυληναῖοι καὶ Ἐφέσιοι
                    καὶ Ἐρυθραῖοι. <milestone n="4" unit="section" />τοιαύτη δὲ τῆς
                    μεταστάσεως σπουδή τις εἰς τὰς πόλεις ἐνέπεσεν, ὧν αἱ μὲν
                    ἐκβάλλουσαι τὰς φρουρὰς τῶν Λακεδαιμονίων τὴν ἐλευθερίαν διεφύλαττον,
                    αἱ δὲ τοῖς περὶ Κόνωνα προσετίθεντο. καὶ Λακεδαιμόνιοι μὲν ἀπὸ
                    τούτου τοῦ χρόνου τὴν κατὰ θάλατταν ἀρχὴν ἀπέβαλον, οἱ δὲ περὶ
                    Κόνωνα κρίναντες παντὶ τῷ στόλῳ πλεῖν ἐπὶ τὴν Ἀττικὴν
                    ἀνέζευξαν, καὶ τὰς Κυκλάδας νήσους προσαγαγόμενοι κατέπλευσαν ἐπὶ
                    Κύθηρα τὴν νῆσον. <milestone n="5" unit="section" />εὐθὺ δὲ ταύτης ἐξ
                    ἐφόδου κυριεύσαντες τοὺς μὲν Κυθηρίους ὑποσπόνδους ἐξέπεμψαν εἰς
                    τὴν Λακωνικήν, αὐτοὶ δὲ καταλιπόντες τῆς πόλεως τὴν ἱκανὴν φρουρὰν
                    ἔπλεον ἐπὶ Κορίνθου. ἐκεῖ δὲ καταπλεύσαντες τοῖς συνέδροις
                    διελέχθησαν ὑπὲρ ὧν ἤθελον, καὶ συμμαχίαν ποιησάμενοι τούτοις μὲν
                    χρήματα κατέλιπον, αὐτοὶ δ᾽ εἰς τὴν Ἀσίαν ἐξέπλευσαν. <milestone n="6" unit="section" /><milestone ed="P" unit="para" />περὶ δὲ τὸν αὐτὸν
                    χρόνον Ἀέροπος ὁ τῶν Μακεδόνων βασιλεὺς ἐτελεύτησε νόσῳ,
                    βασιλεύσας ἔτη ἕξ: τὴν δ᾽ ἡγεμονίαν διαδεξάμενος Παυσανίας υἱὸς
                    ἦρξεν ἐνιαυτόν. <milestone n="7" unit="section" />Θεόπομπος δ᾽ ὁ Χῖος
                    τὴν τῶν Ἑλληνικῶν σύνταξιν κατέστροφεν εἰς τοῦτον τὸν ἐνιαυτὸν καὶ
                    εἰς τὴν περὶ Κνίδον ναυμαχίαν, γράψας βύβλους δώδεκα. ὁ δὲ
                    συγγραφεὺς οὗτος ἦρκται μὲν ἀπὸ τῆς περὶ Κυνὸς σῆμα ναυμαχίας,
                    εἰς ἣν Θουκυδίδης κατέληξε τὴν πραγματείαν, ἔγραψε δὲ χρόνον ἐτῶν
                    δεκαεπτά. <milestone n="85" unit="chapter" /><milestone n="1" unit="section" /><milestone ed="P" unit="para" />ἐπεὶ δὲ ὁ ἐνιαυσιαῖος χρόνος
                    διεληλύθει, Ἀθήνησι μὲν Εὐβουλίδης ἦρξεν, ἐν Ῥώμῃ δὲ τὴν
                    ὑπατικὴν ἀρχὴν διῴκουν χιλίαρχοι ἕξ, Λεύκιος Σέργιος, Αὖλος
                    Ποστούμιος, Πόπλιος Κορνήλιος, Κόιντος Μάνλιος. <milestone n="2" unit="section" />περὶ δὲ τούτους τοὺς χρόνους Κόνων τοῦ βασιλικοῦ
                    στόλου τὴν ἡγεμονίαν ἔχων, ὀγδοήκοντα τριήρεσι καταπλεύσας εἰς τὸν
                    Πειραιέα τοῖς πολίταις ὑπέσχετο τὸν περίβολον τῆς πόλεως
                    ἀνοικοδομήσειν: τοῦ γὰρ Πειραιέως τὰ τείχη καὶ τὰ μακρὰ σκέλη
                    καθῄρητο κατὰ τὰς Λακεδαιμονίων συνθήκας, ὅτε κατεπονήθησαν ἐν τῷ
                    Πελοποννησιακῷ πολέμῳ. <milestone n="3" unit="section" />ὁ δ᾽ οὖν Κόνων
                    μισθωσάμενος πλῆθος τεχνιτῶν, καὶ τὸν ἐκ τῶν πληρωμάτων ὄχλον εἰς
                    ὑπηρεσίαν παραδούς, ταχέως τὸ πλεῖστον μέρος τοῦ τείχους
                    ἀνῳκοδόμησε: καὶ γὰρ Θηβαῖοι πεντακοσίους τεχνίτας καὶ λιθοτόμους
                    ἀπέστειλαν, καί τινες ἄλλαι τῶν πόλεων παρεβοήθησαν. <milestone n="4" unit="section" />Τιρίβαζος δ᾽ ὁ τῶν κατὰ τὴν Ἀσίαν πεζῶν δυνάμεων
                    ἀφηγούμενος ἐφθόνει ταῖς τοῦ Κόνωνος εὐπραξίαις, καὶ πρόφασιν μὲν
                    λαβὼν ὅτι ταῖς βασιλικαῖς δυνάμεσι τὰς πόλεις Ἀθηναίοις κατακτᾶται,
                    προαγαγόμενος δ᾽ αὐτὸν εἰς Σάρδεις συνέλαβε καὶ δήσας εἰς φυλακὴν
                    κατέθετο. <milestone n="86" unit="chapter" /><milestone n="1" unit="section" /><milestone ed="P" unit="para" />ἐν δὲ τῇ Κορίνθῳ τινὲς τῶν
                    ἐπιθυμούντων δημοκρατίας συστραφέντες ἀγώνων ὄντων ἐν τῷ θεάτρῳ
                    φόνον ἐποίησαν καὶ στάσεως ἐπλήρωσαν τὴν πόλιν: συνεπιλαβομένων δὲ
                    αὐτοῖς τῆς τόλμης Ἀργείων, ἑκατὸν μὲν καὶ εἴκοσι τῶν πολιτῶν
                    ἀπέσφαξαν, πεντακοσίους δ᾽ ἐφυγάδευσαν. <milestone n="2" unit="section" />Λακεδαιμονίων δὲ παρασκευαζομένων κατάγειν καὶ δύναμιν ἀθροιζόντων,
                    Ἀθηναῖοι καὶ Βοιωτοὶ παρεβοήθουν τοῖς σφαγεῦσιν, ὅπως τὴν πόλιν
                    ἐξιδιοποιήσωνται. <milestone n="3" unit="section" />καὶ οἱ μὲν φυγάδες
                    μετὰ Λακεδαιμονίων καὶ τῶν συμμάχων ἐπὶ τὸ Λέχαιον καὶ τὸν
                    ναύσταθμον ἐπελθόντες νυκτὸς κατὰ κράτος εἷλαν: τῇ δ᾽ ὑστεραίᾳ τῶν
                    ἐκ τῆς πόλεως ἐπεξελθόντων, ὧν Ἰφικράτης ἡγεῖτο, συνέβη γενέσθαι
                    μάχην, ἐν ᾗ Λακεδαιμόνιοι νικήσαντες οὐκ ὀλίγους ἀπέκτειναν.
                        <milestone n="4" unit="section" />μετὰ δὲ ταῦτα οἵ τε Βοιωτοὶ καὶ
                    Ἀθηναῖοι, πρὸς δὲ τούτοις Ἀργεῖοι καὶ Κορίνθιοι πάσῃ τῇ δυνάμει
                    παρελθόντες εἰς τὸ Λέχαιον, τὸ μὲν πρῶτον πολιορκήσαντες τὸ χωρίον
                    τὸ ἐντὸς τοῦ διατειχίσματος εἰσεβιάζοντο: μετὰ δὲ ταῦτα τῶν
                    Λακεδαιμονίων καὶ τῶν φυγάδων λαμπρῶς ἀγωνισαμένων ἐξεώσθησαν οἱ
                    Βοιωτοὶ καὶ οἱ μετ᾽ αὐτῶν ἅπαντες. οὗτοι μὲν οὖν περὶ χιλίους
                    τῶν στρατιωτῶν ἀποβαλόντες εἰς τὴν πόλιν ἀπεχώρησαν. <milestone n="5" unit="section" />εὐθὺ δὲ τῶν Ἰσθμίων ἐπελθόντων διεφέροντο περὶ
                    τῆς θέσεως τοῦ ἀγῶνος: καὶ πολλὰ φιλονεικησάντων ἐκράτησαν οἱ
                    Λακεδαιμόνιοι καὶ τοὺς φυγάδας ἐποίησαν θεῖναι τὸν ἀγῶνα, <milestone n="6" unit="section" />τῶν δὲ κατὰ τὸν πόλεμον δεινῶν σχεδόν τι περὶ
                    τὴν Κόρινθον γενομένων ὁ πόλεμος οὗτος ἐκλήθη Κορινθιακός, καὶ
                    διέμεινεν ἔτη ὀκτώ. <milestone n="87" unit="chapter" /><milestone n="1" unit="section" /><milestone ed="P" unit="para" />κατὰ δὲ τὴν Σικελίαν
                    Ῥηγῖνοι κατηγοροῦντες Διονυσίου ὅτι Μεσσήνην τειχίζων ἐπ᾽ αὐτοὺς
                    κατασκευάζεται, πρῶτον μὲν τοὺς ὑπὸ Διονυσίου φυγαδευομένους καὶ
                    τἀναντία πράττοντας ὑπεδέξαντο, μετὰ δὲ ταῦτα τῶν Ναξίων καὶ
                    Καταναίων τοὺς ὑπολειπομένους εἰς Μύλας κατοικίσαντες, δύναμιν
                    παρεσκευάζοντο καὶ στρατηγὸν Ἕλωριν ἐξέπεμψαν πολιορκήσοντα Μεσσήνην.
                        <milestone n="2" unit="section" />τούτου δὲ τὴν ἐπίθεσιν κατὰ τὴν
                    ἀκρόπολιν ποιησαμένου παραβόλως, οἱ κατέχοντες τὴν πόλιν Μεσσήνιοι
                    καὶ Διονυσίου μισθοφόροι συστραφέντες ἀπήντησαν. γενομένης δὲ μάχης
                    ἐνίκων οἱ Μεσσήνιοι καὶ πλείους τῶν πεντακοσίων ἀπέκτειναν.
                        <milestone n="3" unit="section" />εὐθὺ δ᾽ ἐπὶ τὰς Μύλας ἐπελθόντες
                    εἷλον τὴν πόλιν, καὶ τοὺς οἰκισθέντας ἐν αὐτῇ Ναξίους
                    ὑποσπόνδους ἀφῆκαν. οὗτοι μὲν οὖν εἴς τε Σικελοὺς καὶ τὰς ἄλλας
                    τὰς Ἑλληνίδας πόλεις ἀπελθόντες ἄλλοι κατ᾽ ἄλλους τόπους
                    κατῴκησαν: <milestone n="4" unit="section" />ὁ δὲ Διονύσιος, τῶν περὶ
                    τὸν πορθμὸν αὐτῷ τόπων κατεσκευασμένων φιλίων, διενοεῖτο μὲν ἐπὶ
                    Ῥήγιον στρατιὰν ἄγειν, παρηνωχλεῖτο δ᾽ ὑπὸ τῶν τὸ Ταυρομένιον
                    κατειληφότων Σικελῶν. <milestone n="5" unit="section" />διόπερ κρίνας
                    συμφέρειν τούτοις ἐπιθέσθαι πρώτοις, ἐξήγαγεν ἐπ᾽ αὐτοὺς τὴν
                    δύναμιν, καὶ στρατοπεδεύσας ἐκ τοῦ πρὸς τὴν Νάξον μέρους
                    προσεκαρτέρει τῇ πολιορκίᾳ τὸν χειμῶνα, νομίζων τοὺς Σικελοὺς
                    ἐκλείψειν τὸν λόφον διὰ τὸ μὴ πάλαι κατῳκηκέναι. <milestone n="88" unit="chapter" /><milestone n="1" unit="section" />οἱ δὲ Σικελοὶ παρὰ
                    τῶν πατέρων ἐκ παλαιοῦ παρειληφότες ὅτι τὰ μέρη ταῦτα τῆς νήσου
                    Σικελῶν κατεχόντων Ἕλληνες πρώτως καταπλεύσαντες ἔκτισαν μὲν Νάξον,
                    ἐξέβαλον δ᾽ ἐκ τούτου τοῦ λόφου τοὺς τότε κατοικοῦντας Σικελούς: διὸ
                    δὴ φάσκοντες πατρῴαν ἀνακτήσασθαι χώραν καὶ περὶ ὧν εἰς τοὺς
                    ἑαυτῶν προγόνους ἐξήμαρτον Ἕλληνες ἀμύνασθαι δικαίως, ἐφιλοτιμοῦντο
                    κατασχεῖν τὸν λόφον. <milestone n="2" unit="section" />ὑπερβαλλούσης δὲ
                    φιλονεικίας παρ᾽ ἀμφοτέροις οὔσης, ἔτυχον μὲν οὖσαι τροπαὶ
                    χειμεριναί, καὶ διὰ τοὺς ἐπιγινομένους χειμῶνας ὁ περὶ τὴν ἀκρόπολιν
                    τόπος πλήρης ἦν χιόνος. ἐνταῦθα δὴ Διονύσιος τοὺς Σικελοὺς διὰ
                    τὴν ὀχυρότητα καὶ τὴν ὑπερβολὴν τοῦ τείχους ῥᾳθυμοῦντας περὶ τὴν
                    κατὰ τὴν ἀκρόπολιν φυλακὴν εὑρών, ὥρμησε νυκτὸς ἀσελήνου καὶ
                    χειμερίου πρὸς τοὺς ἀνωτάτω τόπους. <milestone n="3" unit="section" />πολλὰ δὲ κακοπαθήσας διά τε τὴν τῶν κρημνῶν δυσχέρειαν καὶ τὸ
                    πλῆθος τῆς χιόνος, μιᾶς μὲν ἀκροπόλεως ἐκυρίευσε, καὶ τὸ πρόσωπον
                    ἐξήλκωσε καὶ τὰς ὄψεις ἔβλαψε διὰ τὸ ψῦχος: μετὰ δὲ ταῦτα εἰς τὸ
                    ἕτερον μέρος παρεισπεσὼν εἰσήγαγε τὴν δύναμιν εἰς τὴν πόλιν. τῶν δὲ
                    Σικελῶν ἀθρόων βοηθησάντων ἐξεώσθησαν οἱ μετὰ τοῦ Διονυσίου, καὶ
                    αὐτὸς ἐν τῇ φυγῇ τυπτόμενος εἰς τὸν θώρακα περιεκυλίσθη, καὶ παρ᾽
                    ὀλίγον συνελήφθη ζῶν. <milestone n="4" unit="section" />τῶν δὲ Σικελῶν
                    ἐπικειμένων ἐξ ὑπερδεξίων τόπων, ἀνῃρέθησαν μὲν τῶν μετὰ Διονυσίου
                    πλείους τῶν ἑξακοσίων, ἀπέβαλον δὲ τὰς πανοπλίας οἱ πλεῖστοι: καὶ
                    αὐτὸς δὲ ὁ Διονύσιος μόνον τὸν θώρακα διέσωσεν. <milestone n="5" unit="section" />μετὰ δὲ τὴν ἀτυχίαν ταύτην Ἀκραγαντῖνοι καὶ
                    Μεσσήνιοι τοὺς τὰ Διονυσίου φρονοῦντας μεταστησάμενοι, τῆς ἐλευθερίας
                    ἀντείχοντο καὶ τῆς τοῦ τυράννου συμμαχίας ἀπέστησαν. <milestone n="89" unit="chapter" /><milestone n="1" unit="section" /><milestone ed="P" unit="para" />Παυσανίας δὲ ὁ τῶν Λακεδαιμονίων βασιλεὺς
                    ἐγκαλούμενος ὑπὸ τῶν πολιτῶν ἔφυγεν, ἄρξας ἔτη δεκατέτταρα: τὴν
                    δὲ βασιλείαν διαδεξάμενος ὁ υἱὸς Ἀγησίπολις ἦρξε τὸν ἴσον τῷ
                    πατρὶ χρόνον. <milestone n="2" unit="section" />ἐτελεύτησε δὲ καὶ
                    Παυσανίας ὁ τῶν Μακεδόνων βασιλεύς, ἀναιρεθεὶς ὑπὸ Ἀμύντου δόλῳ,
                    ἄρξας ἐνιαυτόν: τὴν δὲ βασιλείαν κατέσχεν Ἀμύντας, καὶ ἦρξεν ἔτη
                    εἴκοσι τέσσαρα. <milestone n="90" unit="chapter" /><milestone n="1" unit="section" /><milestone ed="P" unit="para" />τοῦ δὲ ἔτους τούτου
                    διεληλυθότος Ἀθήνησι μὲν παρέλαβε τὴν ἀρχὴν Δημόστρατος, ἐν Ῥώμῃ
                    δὲ τὴν ὑπατικὴν ἀρχὴν διῴκουν χιλίαρχοι ἕξ, Λεύκιος Τιτίνιος,
                        <milestone n="2" unit="section" />Πόπλιος Λικίνιος, Πόπλιος Μελαῖος,
                    Κόιντος Μάλλιος, Γναῖος Γενύκιος, Λεύκιος Ἀτίλιος. τούτων δὲ τὴν
                    ἀρχὴν παρειληφότων Μάγων ὁ τῶν Καρχηδονίων στρατηγὸς διέτριβε μὲν
                    ἐν Σικελίᾳ, τὰ δὲ πράγματα τῶν Καρχηδονίων ἀπὸ τῆς γεγενημένης
                    συμφορᾶς ἀνελάμβανε: <milestone n="3" unit="section" />ταῖς τε γὰρ
                    ὑποτεταγμέναις πόλεσι φιλανθρώπως προσεφέρετο καὶ τοὺς ὑπὸ Διονυσίου
                    πολεμουμένους ὑπεδέχετο. ἐποιήσατο δὲ καὶ πρὸς τοὺς πλείστους τῶν
                    Σικελῶν συμμαχίας, καὶ δυνάμεις ἀθροίσας ἐστράτευσεν εἰς τὴν
                    Μεσσηνίαν. λεηλατήσας δὲ τὴν χώραν καὶ πολλῆς ὠφελείας ἐγκρατὴς
                    γενόμενος ἀνέζευξε καὶ πρὸς Ἀβακαίνῃ πόλει συμμαχίδι
                    κατεστρατοπέδευσεν. <milestone n="4" unit="section" />Διονυσίου δὲ
                    ἐπελθόντος μετὰ τῆς δυνάμεως παρετάχθησαν, καὶ γενομένης καρτερᾶς
                    μάχης ἐνίκησαν οἱ περὶ Διονύσιον. καὶ οἱ μὲν Καρχηδόνιοι πλείους
                    ὀκτακοσίων ἀποβαλόντες ἔφυγον εἰς τὴν πόλιν, Διονύσιος δὲ τότε μὲν
                    εἰς Συρακούσας ἀνέζευξε, μετὰ δέ τινας ἡμέρας ἑκατὸν τριήρεις
                    πληρώσας ἐστράτευσεν ἐπὶ Ῥηγίνους. <milestone n="5" unit="section" />ἀπροσδοκήτως δὲ νυκτὸς ἐπιφανεὶς τῇ πόλει τὰς πύλας ἐνέπρησε καὶ
                    τοῖς τείχεσι προσήρεισε κλίμακας. οἱ δὲ Ῥηγῖνοι τὸ μὲν πρῶτον
                    ὀλίγοι προσβοηθήσαντες ἐπεχείρουν σβεννύναι τὴν φλόγα, μετὰ δὲ ταῦτα
                    Ἑλώριδος τοῦ στρατηγοῦ παραγενομένου καὶ συμβουλεύσαντος τἀναντία
                    πράττειν ἔσωσαν τὴν πόλιν. <milestone n="6" unit="section" />σβεννύντες
                    μὲν γὰρ τὸ πῦρ οὐκ ἂν ἴσχυσαν Διονύσιον κωλῦσαι εἰσελθεῖν,
                    ὀλίγοι παντελῶς ὄντες, ἐκ δὲ τῶν ἐγγὺς οἰκιῶν ἐνέγκαντες φρύγανα
                    καὶ ξύλα τὴν φλόγα κατεσκεύαζον μείζονα, μέχρι ὅτου τὸ πλῆθος ἐν
                    τοῖς ὅπλοις ἀθροισθὲν παρεβοήθησεν. <milestone n="7" unit="section" />Διονύσιος δὲ τῆς ἐπιβολῆς ἀποτυχὼν ἐπῆλθε τὴν χώραν ἐμπυρίζων
                    καὶ δενδροτομῶν, καὶ μετὰ ταῦτ᾽ ἐνιαυσίους ἀνοχὰς ποιησάμενος
                    ἐξέπλευσεν ἐπὶ Συρακουσῶν. <milestone n="91" unit="chapter" /><milestone n="1" unit="section" />οἱ δὲ τὴν Ἰταλίαν κατοικοῦντες Ἕλληνες
                    ἑώρων μὲν μέχρι τῆς ἑαυτῶν χώρας προβαίνουσαν τὴν Διονυσίου
                    πλεονεξίαν, συμμαχίαν δὲ πρὸς ἀλλήλους ἐποιήσαντο καὶ συνέδριον
                    ἐγκατεσκεύαζον. ἤλπιζον γὰρ τὸν Διονύσιον ῥᾳδίως ἀμυνεῖσθαι καὶ
                    τοῖς παροικοῦσι Λευκανῶν ἀντιτάξεσθαι: καὶ γὰρ οὗτοι τότε
                    διεπολέμουν πρὸς αὐτούς. <milestone n="2" unit="section" /><milestone ed="P" unit="para" />οἱ δὲ τὸ Λέχαιον τῆς Κορινθίας κατέχοντες φυγάδες
                    νυκτὸς ὑπό τινων εἰσαχθέντες ἐνεχείρησαν μὲν καταλαμβάνειν τὰ τείχη,
                    τῶν δὲ μετ᾽ Ἰφικράτους ἐκβοηθησάντων τριακοσίους ἐξ αὑτῶν
                    ἀποβαλόντες ἔφυγον ἐπὶ τὸν ναύσταθμον. μετὰ δέ τινας ἡμέρας τῶν
                    Λακεδαιμονίων μέρος τῆς στρατιᾶς διῄει διὰ τῆς Κορινθίας χώρας,
                    οἷς Ἰφικράτης καί τινες τῶν ἐν Κορίνθῳ συμμάχων ἐπιπεσόντες τοὺς
                    πλείστους ἀνεῖλον. <milestone n="3" unit="section" />Ἰφικράτης δὲ μετὰ
                    τῶν πελταστῶν ἐπὶ Φλιασίαν στρατεύσας, καὶ μάχην τοῖς ἐκ τῆς πόλεως
                    συνάψας, τούτων μὲν πλείους τριακοσίων ἀπέκτεινε: μετὰ δὲ ταῦτα ἐπὶ
                    Σικυῶνα αὐτοῦ πορευθέντος, οἱ Σικυώνιοι παραταξάμενοι πρὸ τῶν τειχῶν
                    ἀπέβαλον περὶ πεντακοσίους καὶ συνέφυγον εἰς τὴν πόλιν. <milestone n="92" unit="chapter" /><milestone n="1" unit="section" /><milestone ed="P" unit="para" />τούτων δὲ πραχθέντων Ἀργεῖοι μετὰ τῶν ὅπλων πανδημεὶ
                    στρατεύσαντες εἰς Κόρινθον τήν τ᾽ ἀκρόπολιν κατελάβοντο καὶ τὴν πόλιν
                    ἐξιδιοποιησάμενοι τὴν Κορινθίων χώραν Ἀργείαν ἐποίησαν. <milestone n="2" unit="section" />ἐπεβάλετο δὲ καὶ Ἰφικράτης ὁ Ἀθηναῖος
                    καταλαβέσθαι τὴν πόλιν, ἐπιτήδειον οὖσαν εἰς τὴν τῆς Ἑλλάδος
                    ἡγεμονίαν: τοῦ δὲ δήμου κωλύσαντος οὗτος μὲν ἀπέθετο τὴν ἀρχήν,
                    οἱ δ᾽ Ἀθηναῖοι Χαβρίαν ἀντ᾽ αὐτοῦ στρατηγὸν εἰς τὴν Κόρινθον
                    ἐξέπεμψαν. <milestone n="3" unit="section" /><milestone ed="P" unit="para" />κατὰ δὲ τὴν Μακεδονίαν Ἀμύντας ὁ Φιλίππου πατὴρ Ἰλλυριῶν
                    ἐμβαλόντων εἰς Μακεδονίαν ἐξέπιπτεν ἐκ τῆς χώρας: ἀπογνοὺς δὲ τὴν
                    ἀρχὴν Ὀλυνθίοις μὲν τὴν σύνεγγυς χώραν ἐδωρήσατο, αὐτὸς δὲ τότε
                    μὲν ἀπέβαλε τὴν βασιλείαν, μετ᾽ ὀλίγον δὲ χρόνον ὑπὸ Θετταλῶν
                    καταχθεὶς ἀνεκτήσατο τὴν ἀρχήν, καὶ ἐβασίλευσεν ἔτη εἴκοσι
                    τέτταρα. <milestone n="4" unit="section" />ἔνιοι δέ φασι μετὰ τὴν
                    ἔκπτωσιν τὴν Ἀμύντου διετῆ χρόνον Ἀργαῖον βασιλεῦσαι τῶν
                    Μακεδόνων, καὶ τότε τὸν Ἀμύνταν ἀνακτήσασθαι τὴν βασιλείαν.
                        <milestone n="93" unit="chapter" /><milestone n="1" unit="section" /><milestone ed="P" unit="para" />περὶ δὲ τὸν αὐτὸν χρόνον καὶ
                    Σάτυρος ὁ Σπαρτάκου μὲν υἱός, βασιλεὺς δὲ Βοσπόρου, ἐτελεύτησεν,
                    ἄρξας ἔτη τετταράκοντα: τὴν ἡγεμονίαν δὲ διεδέξατο ὁ υἱὸς Λεύκων
                    ἐπ᾽ ἔτη τετταράκοντα. <milestone n="2" unit="section" /><milestone ed="P" unit="para" />κατὰ δὲ τὴν Ἰταλίαν Ῥωμαῖοι πολιορκοῦντες ἑνδέκατον
                    ἔτος Βηίους κατέστησαν αὐτοκράτορα μὲν Μάρκον Φούριον, ἵππαρχον
                    δὲ Πόπλιον Κορνήλιον. οὗτοι δὲ ἀναλαβόντες τὰς δυνάμεις Βηίους
                    ἐξεπολιόρκησαν διώρυγα κατασκευάσαντες, καὶ τὴν πόλιν
                    ἐξανδραποδισάμενοι τούς τε ἄνδρας καὶ τὴν ἄλλην λείαν
                    ἐλαφυροπώλησαν. <milestone n="3" unit="section" />ὁ μὲν οὖν αὐτοκράτωρ
                    θρίαμβον ἤγαγεν, ὁ δὲ τῶν Ῥωμαίων δῆμος ἐκ τῶν λαφύρων δεκάτην
                    ἐξελόμενος χρυσοῦν κατεσκεύασε κρατῆρα καὶ εἰς Δελφοὺς ἀνέθηκεν.
                        <milestone n="4" unit="section" />οἱ δὲ κομίζοντες αὐτὸν πρεσβευταὶ
                    λῃσταῖς Λιπαραίοις περιέπεσον, καὶ πάντες αἰχμαλωτισθέντες κατήχθησαν
                    εἰς Λιπάραν. Τιμασίθεος δ᾽ ὁ τῶν Λιπαραίων στρατηγὸς γνοὺς τὸ
                    γεγενημένον, τούς τε πρεσβευτὰς ἀνέσωσε καὶ τὸ χρυσίον ἀποδοὺς εἰς
                    Δελφοὺς τοὺς πρέσβεις ἀποκατέστησεν. οἱ δὲ τὸν κρατῆρα κομίζοντες,
                    ἀναθέντες αὐτὸν εἰς τὸν τῶν Μασσαλιητῶν θησαυρόν, εἰς Ῥώμην
                    ἀνέστρεψαν. <milestone n="5" unit="section" />διόπερ ὁ δῆμος τῶν Ῥωμαίων
                    πυθόμενος τὴν τοῦ Τιμασιθέου καλοκἀγαθίαν, παραχρῆμα αὐτὸν ἐτίμησε
                    δημόσιον δοὺς κατάλυμα, καὶ μετὰ ταῦτ᾽ ἔτεσιν ἑκατὸν τριάκοντα ἑπτὰ
                    τὴν Λιπάραν ἀφελόμενος τῶν Καρχηδονίων τοὺς ἐγγόνους τοῦ
                    Τιμασιθέου τῶν τε εἰσφορῶν ἀτελεῖς ἀφῆκε καὶ ἐλευθέρους ἐποίησεν.
                        <milestone n="94" unit="chapter" /><milestone n="1" unit="section" /><milestone ed="P" unit="para" />ἐπεὶ δ᾽ ὁ ἐνιαύσιος διεληλύθει
                    χρόνος, Ἀθήνησι μὲν ἦρχε Φιλοκλῆς, ἐν Ῥώμῃ δὲ τὴν ὑπατικὴν
                    ἀρχὴν μετέλαβον ἓξ χιλίαρχοι, Πόπλιος καὶ Κορνήλιος, Καίσων
                    Φάβιος, Λεύκιος Φούριος, Κόιντος Σερουίλιος, Μάρκος Οὐαλέριος:
                    ἤχθη δὲ καὶ Ὀλυμπιὰς κατὰ τοῦτον τὸν ἐνιαυτὸν ἑβδόμη πρὸς ταῖς
                    ἐνενήκοντα, καθ᾽ ἣν ἐνίκα Τερίρης. <milestone n="2" unit="section" />κατὰ δὲ τούτους τοὺς χρόνους Ἀθηναῖοι στρατηγὸν ἑλόμενοι
                    Θρασύβουλον ἐξέπεμψαν μετὰ τριήρων τετταράκοντα. οὗτος δὲ πλεύσας
                    εἰς Ἰωνίαν καὶ χρήματα λαβὼν παρὰ τῶν συμμάχων ἀνέζευξε, καὶ
                    διατρίβων περὶ Χερρόνησον Μήδοκον καὶ Σεύθην τοὺς τῶν Θρᾳκῶν
                    βασιλεῖς συμμάχους ἐποιήσατο. <milestone n="3" unit="section" />μετὰ δέ
                    τινα χρόνον ἐξ Ἑλλησπόντου πλεύσας εἰς Λέσβον, ἐν τῷ παρὰ τὴν
                    Ἔρεσον αἰγιαλῷ καθώρμει. ἐπιγενομένων δὲ πνευμάτων μεγάλων εἴκοσι
                    μὲν καὶ τρεῖς τριήρεις διεφθάρησαν: μετὰ δὲ τῶν λοιπῶν διασωθεὶς
                    ἐπῄει τὰς κατὰ τὴν Λέσβον πόλεις προσαγόμενος: ἀφειστήκεισαν γὰρ
                    πᾶσαι πλὴν Μιτυλήνης. <milestone n="4" unit="section" />καὶ πρῶτον μὲν
                    ἐπὶ Μέθυμναν παραγενόμενος ἐπισυνῆψε μάχην τοῖς ἐκ τῆς πόλεως, ὧν
                    ἦρχε Θηρίμαχος ὁ Σπαρτιάτης. ἀγωνισάμενος δὲ λαμπρῶς αὐτόν τε τὸν
                    Θηρίμαχον ἀνεῖλε καὶ τῶν Μεθυμναίων οὐκ ὀλίγους, τοὺς δὲ λοιποὺς
                    συνέκλεισεν ἐντὸς τῶν τειχῶν, καὶ τὴν μὲν τῶν Μεθυμναίων χώραν
                    ἔφθειρε, τὴν δ᾽ Ἔρεσον καὶ τὴν Ἄντισσαν καθ᾽ ὁμολογίαν παρέλαβεν.
                    μετὰ δὲ ταῦτα παρά τε Χίων καὶ Μιτυληναίων συμμάχων ἀθροίσας ναῦς
                    ἔπλευσεν ἐπὶ Ῥόδον. <milestone n="95" unit="chapter" /><milestone n="1" unit="section" /><milestone ed="P" unit="para" />Καρχηδόνιοι δὲ βραδέως
                    ἑαυτοὺς ἐκ τῆς περὶ Συρακούσας συμφορᾶς ἀναλαβόντες, ἔγνωσαν
                    ἀντέχεσθαι τῶν κατὰ Σικελίαν πραγμάτων. κρίναντες δὲ διαγωνίζεσθαι,
                    ναυσὶ μὲν μακραῖς ὀλίγαις διέβησαν, δύναμιν δὲ συνήγαγον ἀπό τε
                    Λιβύης καὶ Σαρδοῦς, ἔτι δὲ τῶν ἐξ Ἰταλίας βαρβάρων. πάντας δ᾽
                    ἐπιμελῶς καθοπλίσαντες μετὰ τῆς οἰκείας χορηγίας ἐπεραιώθησαν εἰς
                    τὴν Σικελίαν, οὐκ ἐλάττους ὄντες τῶν ὀκτὼ μυριάδων, ὧν ἡγεῖτο
                    Μάγων. <milestone n="2" unit="section" />οὗτος μὲν οὖν διὰ Σικελῶν
                    πορευθείς, καὶ τὰς πλείστας πόλεις ἀποστήσας τοῦ Διονυσίου,
                    κατεστρατοπέδευσεν ἐν τῇ τῶν Ἀγυριναίων χώρᾳ παρὰ τὸν Χρύσαν
                    ποταμὸν ἐγγὺς τῆς ὁδοῦ τῆς φερούσης εἰς Μοργαντίναν: τοὺς γὰρ
                    Ἀγυριναίους οὐ δυνάμενος εἰς συμμαχίαν προσλαβέσθαι, τῆς εἰς
                    τοὔμπροσθεν ἀπέστη πορείας, ἀκούων τοὺς πολεμίους ἐκ Συρακουσῶν
                    ὡρμηκέναι. <milestone n="3" unit="section" />Διονύσιος δὲ πυθόμενος τοὺς
                    Καρχηδονίους διὰ τῆς μεσογείου τὴν πορείαν ποιουμένους, ταχὺ συλλέξας
                    οὓς ἠδύνατο τῶν Συρακοσίων καὶ τῶν μισθοφόρων ὥρμησε, τοὺς πάντας
                    ἔχων οὐκ ἐλάττους δισμυρίων. <milestone n="4" unit="section" />παραγενόμενος δ᾽ ἐγγὺς τῶν πολεμίων διεπρεσβεύσατο πρὸς Ἄγυριν τὸν
                    δυναστεύοντα τῶν Ἀγυριναίων. οὗτος δὲ τῶν τότε τυράννων τῶν ἐν
                    Σικελίᾳ μεγίστην εἶχε δύναμιν μετὰ Διονύσιον: τῶν τε γὰρ
                    περικειμένων ἐρυμάτων σχεδὸν ἁπάντων ἐκυρίευε καὶ τῆς πόλεως τῶν
                    Ἀγυριναίων ἦρχε πολυοχλουμένης κατ᾽ ἐκείνους τοὺς καιρούς: εἶχε γὰρ
                    πολίτας οὐκ ἐλάττους δισμυρίων. <milestone n="5" unit="section" />ἦν δὲ
                    καὶ εἰς τοῦτο τὸ πλῆθος ἐν τῇ πόλει συνηθροισμένον χρημάτων πολλῶν
                    κατὰ τὴν ἀκρόπολιν παράθεσις, ἣν Ἄγυρις ἠθροίκει πεφονευκὼς τοὺς
                    εὐπορωτάτους τῶν πολιτῶν. <milestone n="6" unit="section" />ἀλλ᾽ ὁ
                    Διονύσιος μετ᾽ ὀλίγων εἰσελθὼν ἐντὸς τοῦ τείχους ἔπεισε τὸν
                    Ἄγυριν συμμαχῆσαι γνησίως, καὶ πολλὴν ἐπηγγείλατο χώραν τῆς ὁμόρου
                    δωρήσεσθαι κατορθωθέντος τοῦ πολέμου. <milestone n="7" unit="section" />ὁ δ᾽
                    Ἄγυρις πρῶτον μὲν πάσῃ τῇ Διονυσίου δυνάμει σῖτον καὶ τἄλλα
                    ὅσα ἦν χρεία προθύμως ἐδωρήσατο, καὶ πανδημεὶ τὴν δύναμιν ἐξαγαγὼν
                    ἐστράτευσε μετὰ Διονυσίου καὶ κοινῇ πρὸς Καρχηδονίους διεπολέμει.
                        <milestone n="96" unit="chapter" /><milestone n="1" unit="section" /><milestone ed="P" unit="para" />Μάγων δ᾽ ἐν πολεμίᾳ χώρᾳ
                    στρατοπεδεύων, καὶ τῶν ἀναγκαίων ἐνδεὴς ἀεὶ μᾶλλον γινόμενος, οὐ
                    μετρίως ἠλαττοῦτο: καὶ γὰρ οἱ περὶ τὸν Ἄγυριν τῆς χώρας ἔμπειροι
                    καθεστῶτες ἐν ταῖς ἐνέδραις ἐπλεονέκτουν καὶ τὰς ἀγορὰς τῶν
                    πολεμίων ἀφῃροῦντο. <milestone n="2" unit="section" />λεγόντων δὲ τῶν
                    Συρακοσίων διὰ μάχης κρίνειν ὡς τάχιστα τὰ πράγματα, Διονύσιος
                    ἠναντιοῦτο λέγων χωρὶς κινδύνων τῷ χρόνῳ καὶ τῇ σπάνει
                    καταφθαρήσεσθαι τοὺς βαρβάρους: ἐφ᾽ οἷς παροργισθέντες οἱ Συρακόσιοι
                    κατέλιπον τὸν Διονύσιον. <milestone n="3" unit="section" />ὁ δὲ τὸ μὲν
                    πρῶτον εὐλαβούμενος ἐπ᾽ ἐλευθερίαν ἐκάλει τοὺς οἰκέτας, μετὰ δὲ
                    ταῦτα διαπρεσβευσαμένων τῶν Καρχηδονίων ὑπὲρ εἰρήνης ὑπακούσας
                    ἀναπομπίμους τοῖς κυρίοις ἐποίησε, πρὸς δὲ τοὺς Καρχηδονίους
                    εἰρήνην ἐποιήσατο. <milestone n="4" unit="section" />ἦσαν δ᾽ αἱ συνθῆκαι
                    τὰ μὲν ἄλλα παραπλήσιαι ταῖς πρότερον, Σικελοὺς δὲ δεῖν ὑπὸ
                    Διονύσιον τετάχθαι καὶ παραλαβεῖν αὐτὸν τὸ Ταυρομένιον. μετὰ δὲ τὰς
                    συνθήκας Μάγων μὲν ἀπέπλευσε, Διονύσιος δὲ παραλαβὼν τὸ Ταυρομένιον
                    τοὺς μὲν πλείστους τῶν ἐκεῖ Σικελῶν ἐξέβαλεν, τῶν δ᾽ ἰδίων
                    μισθοφόρων τοὺς ἐπιτηδειοτάτους ἐπιλέξας κατῴκισεν. <milestone n="5" unit="section" /><milestone ed="P" unit="para" />καὶ τὰ μὲν κατὰ
                    Σικελίαν ἐν τούτοις ἦν, κατὰ δὲ τὴν Ἰταλίαν Ῥωμαῖοι Φαλίσκον
                    πόλιν ἐκ τοῦ Φαλίσκων ἔθνους ἐξεπόρθησαν. <milestone n="97" unit="chapter" /><milestone n="1" unit="section" /><milestone ed="P" unit="para" />τοῦ δ᾽ ἔτους τούτου διεληλυθότος Ἀθήνησι μὲν ἦν
                    ἄρχων Νικοτέλης, ἐν Ῥώμῃ δὲ τὴν ὑπατικὴν ἀρχὴν διῴκουν
                    χιλίαρχοι τρεῖς, Μάρκος Φούριος, Γάιος Αἰμίλιος. τούτων δὲ τὴν
                    ἀρχὴν παρειληφότων οἱ λακωνίζοντες τῶν Ῥοδίων ἐπαναστάντες τῷ
                    δήμῳ τοὺς τὰ τῶν Ἀθηναίων φρονοῦντας ἐξέβαλον ἐκ τῆς πόλεως.
                        <milestone n="2" unit="section" />συνδραμόντων δ᾽ αὐτῶν ἐν τοῖς ὅπλοις
                    καὶ πειρωμένων ἀντέχεσθαι τῶν πραγμάτων, ἐπεκράτησαν οἱ
                    Λακεδαιμονίοις συμμαχοῦντες, καὶ πολλοὺς μὲν ἐφόνευσαν, τοὺς δὲ
                    διαφυγόντας ἐξεκήρυξαν. εὐθὺς δὲ καὶ πρέσβεις ἀπέστειλαν εἰς
                    Λακεδαίμονα περὶ βοηθείας, εὐλαβούμενοι μή τινες τῶν πολιτῶν
                    νεωτερίσωσιν. <milestone n="3" unit="section" />Λακεδαιμόνιοι δ᾽ αὐτοῖς
                    ἀπέστειλαν ἑπτὰ τριήρεις καὶ τοὺς ἀφηγησομένους τῶν πραγμάτων τρεῖς
                    ἄνδρας, Εὐδόκιμον καὶ Φιλόδοκον καὶ Διφίλαν. οὗτοι δὲ πρῶτον εἰς
                    Σάμον κομισθέντες ἀπέστησαν τὴν πόλιν Ἀθηναίων, ἔπειτα
                    καταπλεύσαντες εἰς Ῥόδον τῶν ἐνταῦθα πραγμάτων εἶχον τὴν
                    ἐπιμέλειαν. <milestone n="4" unit="section" />οἱ δὲ Λακεδαιμόνιοι,
                    προχωρούντων αὐτοῖς τῶν πραγμάτων, ἔγνωσαν ἀντέχεσθαι τῆς θαλάττης,
                    καὶ πάλιν ἐκ τοῦ κατ᾽ ὀλίγον ἐκράτουν τῶν συμμάχων ἀθροίσαντες
                    ναυτικόν. οὗτοι μὲν οὖν εἴς τε Σάμον καὶ Κνίδον καὶ Ῥόδον
                    κατέπλευσαν, καὶ πανταχόθεν ναῦς τε καὶ τοὺς ἀρίστους καταγράφοντες
                    ἐπιβάτας ἐξήρτυον πολυτελῶς τριήρεις εἴκοσιν ἑπτά. <milestone n="5" unit="section" />Ἀγησίλαος δ᾽ ὁ τῶν Λακεδαιμονίων βασιλεύς, ἀκούων
                    τοὺς Ἀργείους περὶ τὴν Κόρινθον διατρίβοντας, ἐξήγαγε τοὺς
                    Λακεδαιμονίους πανδημεὶ πλὴν μιᾶς μόρας. ἐπελθὼν δὲ τὴν Ἀργείαν
                    πᾶσαν τὰς μὲν κτήσεις διήρπασεν, τὴν δὲ χώραν δενδροτομήσας εἰς τὴν
                    Σπάρτην ἀπεχώρησεν. <milestone n="98" unit="chapter" /><milestone n="1" unit="section" /><milestone ed="P" unit="para" />κατὰ δὲ τὴν Κύπρον
                    Εὐαγόρας ὁ Σαλαμίνιος, ὃς ἦν μὲν εὐγενέστατος, τῶν γὰρ κτισάντων
                    τὴν πόλιν ἦν ἀπόγονος, πεφευγὼς δ᾽ ἐν τοῖς ἔμπροσθεν χρόνοις διά
                    τινας στάσεις, καὶ μετὰ ταῦτα κατελθὼν μετ᾽ ὀλίγων, τὸν μὲν
                    δυναστεύοντα τῆς πόλεως Ἀβδήμονα τὸν Τύρσιον ἐξέβαλε, φίλον ὄντα
                    τοῦ Περσῶν βασιλέως, αὐτὸς δὲ τὴν πόλιν κατασχὼν τὸ μὲν πρῶτον
                    ἐβασίλευσε τῆς Σαλαμῖνος, μεγίστης οὔσης καὶ δυνατωτάτης τῶν ἐν
                    Κύπρῳ πόλεων: ταχὺ δὲ χρημάτων πολλῶν εὐπορήσας καὶ δύναμιν
                    προχειρισάμενος ἐπεχείρησεν ἅπασαν τὴν νῆσον σφετερίσασθαι. <milestone n="2" unit="section" />τῶν δὲ πόλεων ἃς μὲν βίᾳ χειρωσάμενος, ἃς
                    δὲ πειθοῖ προσλαβόμενος, τῶν μὲν ἄλλων πόλεων ταχὺ τὴν ἡγεμονίαν
                    παρέλαβεν, Ἀμαθούσιοι δὲ καὶ Σόλιοι καὶ Κιτιεῖς ἀντέχοντες τῷ
                    πολέμῳ πρέσβεις ἀπέστειλαν πρὸς Ἀρταξέρξην τὸν τῶν Περσῶν βασιλέα
                    περὶ βοηθείας: καὶ τοῦ μὲν Εὐαγόρου κατηγόρουν, ὅτι τὸν Ἄγυριν
                    βασιλέα σύμμαχον ὄντα Περσῶν ἀνεῖλε, τὴν δὲ νῆσον ὡμολόγησαν
                    αὐτῷ συγκατακτήσασθαι. <milestone n="3" unit="section" />ὁ δὲ βασιλεύς,
                    οὐ βουλόμενος ἅμα μὲν τὸν Εὐαγόραν ἐπὶ πλεῖον προκόπτειν, ἅμα δὲ
                    διανοούμενος τὴν Κύπρον εὐφυῶς εἶναι κειμένην καὶ ναυτικὴν δύναμιν
                    μεγάλην ἔχειν, ᾗ δυνήσεται προπολεμεῖν τῆς Ἀσίας, ἔκρινε
                    συμμαχεῖν, καὶ τούτους μὲν ἐξέπεμψεν, αὐτὸς δὲ πρὸς μὲν τὰς
                    ἐπιθαλαττίους πόλεις καὶ τοὺς ἀφηγουμένους τῶν πόλεων σατράπας
                    ἔπεμψεν ἐπιστολὰς ναυπηγεῖσθαι τριήρεις καὶ τὰ πρὸς τὸν στόλον
                    χρήσιμα ὄντα κατὰ σπουδὴν παρασκευάζεσθαι, Ἑκατόμνῳ δὲ τῷ Καρίας
                    δυνάστῃ προσέταξε πολεμεῖν τῷ Εὐαγόρᾳ. <milestone n="4" unit="section" />οὗτος δὲ τὰς ἐν ταῖς ἄνω σατραπείαις πόλεις ἐπιπορευόμενος
                    μεγάλαις δυνάμεσι διαβαίνει εἰς τὴν Κύπρον. <milestone n="5" unit="section" /><milestone ed="P" unit="para" />τὰ μὲν οὖν κατὰ τὴν
                    Ἀσίαν ἐν τούτοις ἦν, κατὰ δὲ τὴν Ἰταλίαν Ῥωμαῖοι πρὸς
                    Φαλίσκους εἰρήνην ποιησάμενοι, πρὸς δὲ Αἰκίκλους πόλεμον τὸ
                    τέταρτον, καὶ Σούτριον μὲν ᾤκισαν, ἐκ δὲ Οὐερρηγῖνος πόλεως ὑπὸ
                    τῶν πολεμίων ἐξεβλήθησαν. <milestone n="99" unit="chapter" /><milestone n="1" unit="section" /><milestone ed="P" unit="para" />τοῦ δ᾽ ἔτους τούτου
                    διεληλυθότος Ἀθήνησι μὲν ἦρχε Δημόστρατος, ἐν Ῥώμῃ δ᾽ ὕπατοι
                    τὴν ἀρχὴν παρειλήφεισαν Λεύκιος Λουκρήτιος καὶ Σερουίλιος. κατὰ δὲ
                    τούτους τοὺς χρόνους Ἀρταξέρξης μὲν Στρούθαν στρατηγὸν κατέπεμψεν
                    ἐπὶ θάλατταν μετὰ δυνάμεως Λακεδαιμονίοις πολεμήσοντα, Σπαρτιᾶται δὲ
                    τὴν παρουσίαν αὐτοῦ πυθόμενοι Θίβρωνα στρατηγὸν εἰς τὴν Ἀσίαν
                    ἐξέπεμψαν. ὃς κατελάβετο χωρίον Ἴονδα καὶ Κόρνισσον ὄρος ὑψηλόν,
                    τῆς Ἐφέσου ἀπέχον σταδίους τετταράκοντα. <milestone n="2" unit="section" />οὗτος μὲν οὖν ὀκτακισχιλίους ἔχων στρατιώτας σὺν τοῖς κατὰ τὴν
                    Ἀσίαν ἀθροισθεῖσιν ἐπῄει τὴν τοῦ βασιλέως χώραν φθείρων, Στρούθας
                    δὲ σὺν ἵππῳ τε βαρβαρικῇ πολλῇ καὶ στρατιώταις ὁπλίταις μὲν
                    πεντακισχιλίοις, ψιλοῖς δὲ πλείοσι δισμυρίων, οὐ μακρὰν τῶν
                    Λακεδαιμονίων κατεστρατοπέδευσεν. <milestone n="3" unit="section" />τέλος δὲ
                    τοῦ Θίβρωνος μετὰ μέρους τῆς δυνάμεως ἐξελθόντος καὶ πολλὴν
                    περιβαλομένου λείαν, ἐπελθὼν ὁ Στρούθας τόν τε Θίβρωνα μαχόμενον
                    ἀνεῖλε, καὶ τῶν στρατιωτῶν τοὺς μὲν πλείστους ἀπέκτεινε, τοὺς δ᾽
                    ἐζώγρησεν, ὀλίγοι δ᾽ εἰς τὸ Κνιδίνιον φρούριον διεσώθησαν. <milestone n="4" unit="section" /><milestone ed="P" unit="para" />Θρασύβουλος δ᾽ ὁ
                    τῶν Ἀθηναίων στρατηγὸς ἐκ τῆς Λέσβου κομιζόμενος μετὰ τοῦ στόλου
                    πρὸς Ἄσπενδον, ὥρμισε τὰς τριήρεις εἰς τὸν Εὐρυμέδοντα ποταμόν.
                    χρήματα δ᾽ εἰληφότος αὐτοῦ παρὰ τῶν Ἀσπενδίων, ὅμως τινὲς τῶν
                    στρατιωτῶν ἐδῄωσαν τὴν χώραν. γενομένης δὲ νυκτὸς οἱ μὲν Ἀσπένδιοι
                    χαλεπῶς ἐνεγκόντες ἐπὶ τοῖς ἀδικήμασιν ἐπέθεντο τοῖς Ἀθηναίοις
                    καὶ τόν τε Θρασύβουλον καί τινας τῶν ἄλλων ἀνεῖλαν: οἱ δὲ τῶν
                    Ἀθηναίων τριήραρχοι περιδεεῖς γενόμενοι καὶ ταχὺ πληρώσαντες τὰς
                    ναῦς, εἰς Ῥόδον ἐξέπλευσαν. <milestone n="5" unit="section" />ἀφεστηκυίας δὲ τῆς πόλεως, καὶ τῶν φυγάδων φρούριόν τι
                    κατειληφότων, μετὰ τούτων διεπολέμουν πρὸς τοὺς κατὰ τὴν πόλιν. οἱ δ᾽
                    Ἀθηναῖοι πυθόμενοι τὴν Θρασυβούλου τοῦ στρατηγοῦ τελευτήν, Ἀγύριον
                    στρατηγὸν ἐξέπεμψαν. τὰ μὲν οὖν κατὰ τὴν Ἀσίαν ἐν τούτοις ἦν.
                        <milestone n="100" unit="chapter" /><milestone n="1" unit="section" /><milestone ed="P" unit="para" />κατὰ δὲ τὴν Σικελίαν ὁ τῶν
                    Συρακοσίων τύραννος Διονύσιος σπεύδων τῇ κατὰ τὴν νῆσον δυναστείᾳ
                    καὶ τοὺς κατ᾽ Ἰταλίαν Ἕλληνας προσλαβέσθαι, τὴν μὲν ἐπ᾽ ἐκείνους
                    κοινὴν στρατείαν εἰς ἕτερον καιρὸν ἀνεβάλετο, κρίνας δὲ συμφέρειν
                    ἐπιχειρεῖν πρώτῃ τῇ τῶν Ῥηγίνων πόλει διὰ τὸ προπολεμητήριον
                    αὐτὴν εἶναι τῆς Ἰταλίας, ὥρμησεν ἐκ Συρακουσῶν μετὰ τῆς
                    δυνάμεως. <milestone n="2" unit="section" />εἶχε δὲ πεζοὺς μὲν δισμυρίους,
                    ἱππεῖς δὲ χιλίους, ναῦς δ᾽ ἑκατὸν εἴκοσι. περαιώσας δὲ τὴν δύναμιν
                    ἐπὶ τοὺς ὅρους τῆς Λοκρίδος, ἐκεῖθεν διὰ τῆς μεσογείου τὴν
                    πορείαν ἐποιεῖτο, τέμνων καὶ πυρπολῶν τὴν τῶν Ῥηγίνων χώραν:
                    συμπαρέπλευσε δὲ καὶ ὁ στόλος ἐπὶ θάτερα μέρη τῆς θαλάττης, καὶ
                    πάσῃ τῇ δυνάμει περὶ τὸν πορθμὸν κατεστρατοπέδευσεν. <milestone n="3" unit="section" />οἱ δ᾽ Ἰταλοὶ πυθόμενοι τὴν τοῦ Διονυσίου διάβασιν
                    ἐπὶ τὸ Ῥήγιον, ἀπέστειλαν ἐκ Κρότωνος ναῦς ἑξήκοντα, σπεύδοντες
                    παραδοῦναι τοῖς Ῥηγίνοις. μετεώρων δὲ πλεουσῶν αὐτῶν ὁ Διονύσιος
                    πεντήκοντα ναῦς ἔχων ἐπέπλευσε, καὶ φυγόντων αὐτῶν ἐπὶ τὴν γῆν
                    οὐδὲν ἧττον ἐπέκειτο, καὶ συνδήσας ἀπέσπα τὰς παρορμούσας τῇ γῇ.
                        <milestone n="4" unit="section" />κινδυνευουσῶν δὲ τῶν ἑξήκοντα τριήρων
                    ἁλῶναι Ῥηγῖνοι πανδημεὶ παρεβοήθησαν, καὶ ἀπὸ τῆς γῆς τῷ πλήθει
                    τῶν βελῶν ἀνεῖρξαν τὸν Διονύσιον. ἐπιγενομένων δὲ πνευμάτων μεγάλων
                    οἱ μὲν Ῥηγῖνοι τὰς ναῦς ἀνείλκυσαν ἐπὶ τὴν γῆν, Διονύσιος δ᾽
                    ἰσχυρῶς χειμασθεὶς ἑπτὰ ναῦς ἀπώλεσε καὶ σὺν αὐταῖς ἄνδρας οὐκ
                    ἐλάττους χιλίων πεντακοσίων. <milestone n="5" unit="section" />τούτων δ᾽
                    ἅμα ταῖς ναυσὶν ἐκβρασθέντων ἐπὶ τὴν Ῥηγίνην, οἱ Ῥηγῖνοι
                    πολλοὺς τῶν ναυτῶν ἐζώγρησαν. Διονύσιος δ᾽ ἐπὶ πεντήρους πλέων, καὶ
                    πολλάκις παρ᾽ ὀλίγον ἐλθὼν ὑποβρύχιος, μόγις περὶ μέσας νύκτας εἰς
                    τὸν ἐν Μεσσήνῃ λιμένα κατέφυγεν. ἤδη δὲ καὶ τῆς χειμερινῆς ὥρας
                    ἐνισταμένης οὗτος μὲν πρὸς Λευκανοὺς συμμαχίαν ποιησάμενος ἀπήγαγε
                    τὰς δυνάμεις εἰς Συρακούσας. <milestone n="101" unit="chapter" /><milestone n="1" unit="section" />μετὰ δὲ ταῦτα Λευκανῶν τὴν Θουρίαν
                    καταδραμόντων οἱ Θούριοι παρήγγειλαν τοῖς συμμάχοις κατὰ τάχος
                    ἀπαντᾶν μετὰ τῶν ὅπλων: αἱ γὰρ κατὰ τὴν Ἰταλίαν Ἑλληνίδες
                    πόλεις ἐν ταῖς συνθήκαις εἶχον οὕτως, ἵν᾽ ἥτις ἂν ὑπὸ τῶν
                    Λευκανῶν λεηλατηθῇ χώρα, πρὸς ταύτην ἅπαντες παραβοηθῶσιν: ἧς δ᾽
                    ἂν πόλεως μὴ καταστῇ τὸ στρατόπεδον ἐπὶ τὴν βοήθειαν, τεθνάναι
                    τοὺς ἐκείνης τῆς πόλεως στρατηγούς. <milestone n="2" unit="section" />διόπερ τῶν Θουρίων τοὺς βιβλιαφόρους ἀποστειλάντων ἐπὶ τὰς πόλεις
                    πρὸς τὴν τῶν πολεμίων παρουσίαν, ἅπαντες παρεσκευάζοντο πρὸς τὴν
                    ἀνάζευξιν. αὐτοὶ δὲ προεξαναστάντες ταῖς ὁρμαῖς καὶ τὸ τῶν συμμάχων
                    πλῆθος οὐκ ἀναμείναντες, ἀνέζευξαν ἐπὶ τοὺς Λευκανούς, ἔχοντες
                    πεζοὺς μὲν πλείους τῶν μυρίων τετρακισχιλίων, ἱππεῖς δὲ σχεδὸν
                    χιλίους. <milestone n="3" unit="section" />καὶ Λευκανοὶ μὲν ἀκούσαντες
                    τὴν τῶν πολεμίων ἔφοδον ἀπεχώρησαν εἰς τὴν ἰδίαν χώραν: οἱ δὲ
                    Θούριοι κατὰ σπουδὴν ἐμβαλόντες εἰς τὴν Λευκανίαν, τὸ μὲν πρῶτον
                    φρούριον ἐξεῖλον, καὶ πολλῆς ὠφελείας κυριεύσαντες καθαπερεὶ δέλεαρ
                    ἔλαβον τῆς ἑαυτῶν ἀπωλείας. φρονηματισθέντες γὰρ ἐπὶ τῷ
                    προτερήματι καταπεφρονηκότως διά τινων στενῶν καὶ ἀποκρήμνων ὁδῶν
                    ἐπορεύθησαν, βουλόμενοι Λᾶον πόλιν εὐδαίμονα πολιορκῆσαι. <milestone n="4" unit="section" />ἐπειδὴ δὲ παρεγενήθησαν εἴς τι πεδίον κύκλῳ
                    λόφοις ὑψηλοῖς καὶ κρημνοῖς περιειλημμένον, ἐνταῦθα οἱ Λευκανοὶ
                    πάσῃ τῇ δυνάμει διέκλεισαν αὐτοὺς τῆς ἐπὶ τὰς πατρίδας ἐπανόδου.
                    παράδοξον δ᾽ ἐπὶ τῷ λόφῳ καὶ φανερὰν ποιήσαντες τὴν ἑαυτῶν
                    ἐπιφάνειαν ἐξέπληξαν τοὺς Ἕλληνας διά τε τὸ μέγεθος τοῦ στρατοπέδου
                    καὶ τὴν τῶν τόπων δυσχωρίαν: εἶχον γὰρ Λευκανοὶ τότε πεζοὺς μὲν
                    τρισμυρίους, ἱππεῖς δ᾽ οὐκ ἐλάττους τετρακισχιλίων. <milestone n="102" unit="chapter" /><milestone n="1" unit="section" />τῶν δ᾽ Ἑλλήνων
                    ἀνελπίστως τηλικούτῳ περιεχομένων κινδύνῳ, κατέβαινον εἰς τὸ πεδίον
                    οἱ βάρβαροι. γενομένης δὲ παρατάξεως, καὶ τῶν Ἰταλιωτῶν
                    καταπολεμηθέντων ὑπὸ τοῦ πλήθους τῶν Λευκανῶν, ἔπεσον μὲν πλείους
                    τῶν μυρίων: παρήγγελλον γὰρ οἱ Λευκανοὶ μηθένα ζωγρεῖν: τῶν δὲ
                    λοιπῶν οἱ μὲν ἐπί τινα πρὸς τῇ θαλάσσῃ λόφον ἔφυγον, οἱ δὲ
                    θεωροῦντες ναῦς μακρὰς προσπλεούσας καὶ νομίζοντες τὰς τῶν Ῥηγίνων
                    εἶναι, συνέφυγον εἰς τὴν θάλασσαν καὶ διενήχοντο ἐπὶ τὰς τριήρεις.
                        <milestone n="2" unit="section" />ἦν δὲ ὁ στόλος ὁ προσπλέων
                    Διονυσίου τοῦ τυράννου, καὶ ναύαρχος ὑπῆρχεν αὐτῷ Λεπτίνης ὁ
                    ἀδελφός, ἀπεσταλμένος τοῖς Λευκανοῖς ἐπὶ βοήθειαν. ὁ μὲν οὖν
                    Λεπτίνης δεξάμενος φιλανθρώπως τοὺς νηχομένους ὡς ἐπὶ τὴν γῆν
                    ἀπεβίβασε καὶ ἔπεισε τοὺς Λευκανοὺς ὑπὲρ ἑκάστου τῶν αἰχμαλώτων
                    λαβεῖν ἀργυρίου μνᾶν: οὗτοι δ᾽ ἦσαν τὸν ἀριθμὸν ὑπὲρ τοὺς
                    χιλίους. <milestone n="3" unit="section" />γενόμενος δὲ τῶν χρημάτων
                    ἐγγυητὴς καὶ διαλλάξας τοὺς Ἰταλιώτας τοῖς Λευκανοῖς ἔπεισεν
                    εἰρήνην ποιήσασθαι, καὶ μεγάλης ἀποδοχῆς ἔτυχε παρὰ τοῖς
                    Ἰταλιώταις, συμφερόντως αὑτῷ, οὐ λυσιτελῶς δὲ Διονυσίῳ συντεθεικὼς
                    τὸν πόλεμον. ἤλπιζε γὰρ ὁ Διονύσιος τῶν Ἰταλιωτῶν πολεμούντων πρὸς
                    Λευκανοὺς ἐπελθὼν ῥᾳδίως ἂν κρατῆσαι τῶν κατ᾽ Ἰταλίαν πραγμάτων,
                    ἀπολελυμένων δὲ τηλικούτου πολέμου δυσχερῶς ἂν περιγενέσθαι. διόπερ
                    τοῦτον μὲν ἀπήλλαξε τῆς ναυαρχίας, Θεαρίδην δὲ τὸν ἕτερον ἀδελφὸν
                    ἡγεμόνα τοῦ στόλου κατέστησεν. <milestone n="4" unit="section" /><milestone ed="P" unit="para" />τούτων δὲ πραχθέντων Ῥωμαῖοι τὴν τῶν Οὐεξίων
                    χώραν κατεκληρούχησαν, κατ᾽ ἄνδρα δόντες πλέθρα τέτταρα, ὡς δέ τινες,
                    εἴκοσι ὀκτώ: καὶ πρὸς μὲν Αἰκούσους διαπολεμοῦντες Λίφλον πόλιν
                    κατὰ κράτος εἷλον, Οὐελιτρίνων δ᾽ ἀποστάντων πόλεμον πρὸς αὐτοὺς
                    ἐνεστήσαντο. ἀπέστη δὲ καὶ Σάτρικον ἀπὸ Ῥωμαίων, καὶ εἰς
                    Κερκίους ἀποικίαν ἀπέστειλαν. <milestone n="103" unit="chapter" /><milestone n="1" unit="section" /><milestone ed="P" unit="para" />τοῦ δ᾽
                    ἐνιαυσίου χρόνου διεληλυθότος Ἀθήνησι μὲν ἦρχεν Ἀντίπατρος, ἐν δὲ
                    τῇ Ῥώμῃ τὴν ὑπατικὴν ἀρχὴν διῴκουν Λεύκιος Οὐαλέριος καὶ
                    Αὖλος Μάλλιος. περὶ δὲ τούτους τοὺς χρόνους Διονύσιος ὁ τῶν
                    Συρακοσίων δυνάστης φανερῶς ἑαυτὸν ἀναδείξας ἐπὶ τὴν Ἰταλίαν
                    στρατευσόμενον, μετὰ πλείστης δυνάμεως ὥρμησεν ἀπὸ Συρακουσῶν.
                        <milestone n="2" unit="section" />εἶχε δὲ πεζοὺς μὲν πλείους τῶν
                    δισμυρίων, ἱππεῖς δὲ περὶ τρισχιλίους, ναῦς δὲ μακρὰς μὲν
                    τεσσαράκοντα, τὰς δὲ τὸν σῖτον κομιζούσας οὐκ ἐλάττους τριακοσίων.
                    πεμπταῖος δὲ κατανύσας εἰς τὴν Μεσσήνην, αὐτὸς μὲν ἐν τῇ πόλει
                    τὴν δύναμιν ἀνελάμβανε, Θεαρίδην δὲ τὸν ἀδελφὸν ἐπὶ τὰς Λιπαραίων
                    νήσους ἀπέστειλε μετὰ νεῶν τριάκοντα: πεπυσμένος γὰρ ἦν δέκα ναῦς
                    τῶν Ῥηγίνων περὶ ἐκείνους τοὺς τόπους οὔσας. <milestone n="3" unit="section" />ὁ δὲ Θεαρίδης ἐκπλεύσας καὶ καταλαβὼν τὴν
                    Ῥηγίνων δεκαναΐαν ἔν τισιν εὐθέτοις τόποις, αὐτάνδρων τῶν σκαφῶν
                    ἐκυρίευσε καὶ ταχέως εἰς Μεσσήνην πρὸς Διονύσιον ἐπέστρεψε.
                    Διονύσιος δὲ τοὺς αἰχμαλώτους εἰς δεσμὰ καταθέμενος τοῖς Μεσσηνίοις
                    ἔδωκε φυλάττειν, αὐτὸς δὲ περαιώσας τὴν δύναμιν εἰς Καυλωνίαν
                    περιεστρατοπέδευσε τὴν πόλιν, καὶ τὰς μηχανὰς προσερείσας πυκνὰς
                    προσβολὰς ἐποιεῖτο. <milestone n="4" unit="section" />οἱ δὲ κατὰ τὴν
                    Ἰταλίαν Ἕλληνες ὡς ἐπύθοντο τὰς τοῦ Διονυσίου δυνάμεις
                    περαιουμένας τὸν διείργοντα πορθμόν, καὶ αὐτοὶ στρατόπεδα συνήθροιζον.
                    τῆς δὲ τῶν Κροτωνιατῶν πόλεως μάλιστα πολυοχλουμένης καὶ πλείστους
                    ἐχούσης Συρακοσίους φυγάδας, τούτοις τὴν ἡγεμονίαν τοῦ πολέμου
                    παρέδωκαν: <milestone n="5" unit="section" />οἱ δὲ Κροτωνιᾶται τὰς
                    πανταχόθεν δυνάμεις ἀθροίσαντες στρατηγὸν Ἕλωριν τὸν Συρακόσιον
                    εἵλοντο. οὗτος δὲ πεφευγὼς Διονύσιον καὶ δοκῶν τόλμαν ἔχειν
                    ἔμπρακτον, πιστότατα πρὸς τὸν τύραννον πολεμήσειν διὰ τὸ μῖσος
                    ὑπείληπτο. ὡς δὲ πάντες οἱ σύμμαχοι παρεγενήθησαν εἰς Κρότωνα, κατὰ
                    τὴν ἑαυτοῦ προαίρεσιν Ἕλωρις διατάξας ὥρμησε μετὰ πάσης τῆς
                    δυνάμεως ἐπὶ Καυλωνίας: <milestone n="6" unit="section" />ἅμα γὰρ
                    ἐνόμιζεν ἐπιφανεὶς λύσειν τὴν πολιορκίαν, ἅμα δὲ καταπεπονημένους
                    τοὺς πολεμίους ὑπὸ τῶν καθ᾽ ἡμέραν προσβολῶν διαγωνιεῖσθαι. εἶχε δὲ
                    τοὺς ἅπαντας πεζοὺς μὲν περὶ δισμυρίους πεντακισχιλίους, ἱππεῖς δὲ
                    περὶ δισχιλίους. <milestone n="104" unit="chapter" /><milestone n="1" unit="section" />διανυσάντων δ᾽ αὐτῶν τὸ πλεῖστον τῆς ὁδοῦ καὶ
                    στρατοπεδευσάντων πρὸς τὸν Ἐλέπορον ποταμόν, ἀνέζευξεν ὁ Διονύσιος
                    ἀπὸ τῆς πόλεως καὶ συνήντα τοῖς Ἰταλιώταις. ὁ μὲν οὖν Ἕλωρις
                    μετὰ τῶν ἀρίστων πεντακοσίων προηγεῖτο τῆς δυνάμεως, ὁ δὲ Διονύσιος
                    ἔτυχε μὲν ἀπὸ τεσσαράκοντα σταδίων ἐστρατοπεδευκὼς τῶν ἐναντίων,
                    διὰ δὲ τῶν κατασκόπων μαθὼν ἐγγὺς ὄντας τοὺς πολεμίους, ὄρθρου τὴν
                    δύναμιν ἐγείρας προήγαγεν εἰς τοὔμπροσθεν. <milestone n="2" unit="section" />ἅμα δ᾽ ἡμέρᾳ τοῖς περὶ τὸν Ἕλωριν ὀλίγοις
                    οὖσιν ἀπαντήσας ἄφνω προσεμάχετο, καὶ διεσκευασμένην ἔχων τὴν
                    δύναμιν ἀνοχὴν οὐδ᾽ ἡντινοῦν ἐδίδου τοῖς πολεμίοις. <milestone n="3" unit="section" />ὁ δ᾽ Ἕλωρις εἰς πολλὴν ἐμπεσὼν ἀπορίαν, αὐτὸς
                    μὲν μεθ᾽ ὧν εἶχεν ὑπέστη τοὺς ἐπιφερομένους, τῶν δὲ φίλων τινὰς
                    ἀπέστειλεν ἐπὶ τὸ στρατόπεδον, ἐπισπεῦσαι τὰ πλήθη παρακελευόμενος.
                    ὧν ταχέως ποιησάντων τὸ προσταχθέν, οἱ μὲν Ἰταλιῶται πυθόμενοι τὸν
                    στρατηγὸν καὶ τοὺς μετ᾽ αὐτοῦ κινδυνεύοντας δρομαῖοι παρῆσαν ἐπὶ τὴν
                    βοήθειαν, ὁ δὲ Διονύσιος ἀθρόᾳ τῇ δυνάμει περιχυθεὶς τόν θ᾽
                    Ἕλωριν καὶ τοὺς μετ᾽ αὐτοῦ γενναίως ἀγωνισαμένους σχεδὸν ἅπαντας
                    ἀνεῖλε. <milestone n="4" unit="section" />τῶν δ᾽ Ἰταλιωτῶν σποράδην διὰ
                    τὴν σπουδὴν ἐκβοηθούντων, οἱ Σικελιῶται τὰς τάξεις διαφυλάττοντες
                    ῥᾳδίως τῶν πολεμίων περιεγίνοντο. οὐ μὴν ἀλλ᾽ ἐπὶ μέν τινα χρόνον
                    οἱ κατὰ τὴν Ἰταλίαν Ἕλληνες ὑπέμενον τὸν κίνδυνον, καίπερ ἑαυτῶν
                    πολλοὺς ὁρῶντες ἀναιρουμένους: ὡς δὲ τὴν τοῦ στρατηγοῦ τελευτὴν
                    ἐπύθοντο καὶ διὰ τὸν θόρυβον ἀλλήλοις ἐμπίπτοντες ἠλαττοῦντο
                    μεγάλως, τότε δὴ τελέως ἀθυμήσαντες ἐτράπησαν. <milestone n="105" unit="chapter" /><milestone n="1" unit="section" />πολλῶν δ᾽ ἀναιρουμένων
                    ἐν τῇ κατὰ τὸ πεδίον τροπῇ, κατέφυγε τὸ πλῆθος ἐπί τινα λόφον,
                    ἐρυμνὸν μὲν ὄντα πρὸς τὴν πολιορκίαν, ἄνυδρον δὲ καὶ δυνάμενον
                    ῥᾳδίως ὑπὸ τῶν πολεμίων φυλάττεσθαι. ὃν ὁ Διονύσιος
                    περιστρατοπεδεύσας τήν τε ἡμέραν ἐκείνην καὶ τὴν νύκτα διηγρύπνησεν
                    ἐν τοῖς ὅπλοις, ἐπιμελῶς ταῖς φυλακαῖς χρησάμενος. τῇ δ᾽ ὑστεραίᾳ
                    διὰ τὸ καῦμα καὶ τὴν ἀνυδρίαν οἱ συμπεφευγότες κακῶς ἀπήλλαττον.
                        <milestone n="2" unit="section" />ἐπικηρυκευσαμένων δ᾽ αὐτῶν πρὸς τὸν
                    Διονύσιον καὶ παρακαλούντων λύτρα πράξασθαι, οὐ μέτριος ἐν τοῖς
                    εὐημερήμασι γενόμενος προσέταττεν ἀποθέσθαι τὰ ὅπλα καὶ σφᾶς αὐτοὺς
                    ἐγχειρίσαι τῷ κρατοῦντι. σκληροῦ δὲ τοῦ προστάγματος ὄντος, μέχρι
                    μέν τινος διεκαρτέρουν, ὡς δ᾽ ὑπὸ τῆς φυσικῆς ἀνάγκης κατεβαροῦντο,
                    παρέδωκαν αὑτοὺς περὶ ὀγδόην ὥραν, ἤδη τὰ σώματα παρειμένοι.
                        <milestone n="3" unit="section" />Διονύσιος δὲ λαβὼν ῥάβδον καὶ
                    πατάξας ἐπὶ τοῦ ἐδάφους ἠρίθμει τοὺς καταβαίνοντας αἰχμαλώτους,
                    ὄντας πλείους τῶν μυρίων. καὶ πάντων αὐτοῦ ὑποπτευόντων τὸ
                    θηριῶδες, τοὐναντίον ἐφάνη πάντων ἐπιεικέστατος: <milestone n="4" unit="section" />τούς τε γὰρ αἰχμαλώτους ἀφῆκεν αὐτεξουσίους χωρὶς
                    λύτρων καὶ πρὸς τὰς πλείστας τῶν πόλεων εἰρήνην συνθέμενος ἀφῆκεν
                    αὐτονόμους. ἐπὶ δὲ τούτοις ἐπαίνου τυχὼν ὑπὸ τῶν εὖ παθόντων
                    χρυσοῖς στεφάνοις ἐτιμήθη, καὶ σχεδὸν τοῦτ᾽ ἔδοξε πρᾶξειν ἐν τῷ
                    ζῆν κάλλιστον. <milestone n="106" unit="chapter" /><milestone n="1" unit="section" /><milestone ed="P" unit="para" />ἐπὶ δὲ Ῥήγιον
                    ἀναζεύξαντος αὐτοῦ, καὶ μετὰ τῆς δυνάμεως παρεσκευασμένου πολιορκεῖν
                    διὰ τὴν περὶ τῆς ἐπιγαμίας ὕβριν, ἀγωνία πολλὴ κατεῖχε τοὺς
                    Ῥηγίνους: οὔτε γὰρ συμμάχους οὔτε δύναμιν ἀξιόμαχον εἶχον, πρὸς
                    δὲ τούτοις ᾔδεισαν ὅτι τῆς πόλεως ἁλούσης οὔτ᾽ ἔλεος οὔτε
                    δέησις αὐτοῖς ἀπελείπετο. <milestone n="2" unit="section" />διόπερ
                    ἔκριναν ἀποστεῖλαι πρέσβεις τοὺς δεησομένους μετρίως αὐτοῖς χρήσασθαι
                    καὶ παρακαλέσαι μηδὲν περὶ αὐτῶν ὑπὲρ ἄνθρωπον βουλεύσασθαι.
                        <milestone n="3" unit="section" />ὁ δὲ Διονύσιος τριακόσια τάλαντα
                    πραξάμενος καὶ τὰς ναῦς ἁπάσας παραλαβὼν οὔσας ἑβδομήκοντα,
                    προσέταξεν ἑκατὸν ὁμήρους δοῦναι δοθέντων δὲ πάντων ἀνέζευξεν ἐπὶ
                    Καυλωνίαν. ταύτης δὲ τοὺς μὲν ἐνοικοῦντας εἰς Συρακούσας μετῴκισε
                    καὶ πολιτείαν δοὺς πέντε ἔτη συνεχώρησεν ἀτελεῖς εἶναι, τὴν δὲ
                    πόλιν κατασκάψας τοῖς Λοκροῖς τὴν χώραν τῶν Καυλωνιατῶν ἐδωρήσατο.
                        <milestone n="4" unit="section" /><milestone ed="P" unit="para" />Ῥωμαῖοι
                    δὲ Λιφοίκουαν πόλιν ἐκ τοῦ τῶν Αἰκῶν ἔθνους ἑλόντες, κατὰ τὰς
                    τῶν ὑπάτων εὐχὰς μέγαν ἀγῶνα τῷ Διὶ συνετέλεσαν. <milestone n="107" unit="chapter" /><milestone n="1" unit="section" /><milestone ed="P" unit="para" />τοῦ δ᾽ ἔτους τούτου διεληλυθότος Ἀθήνησι μὲν ἦρχε
                    Πυργίων, ἐν δὲ τῇ Ῥώμῃ τὴν ὕπατον ἀρχὴν μετέλαβον χιλίαρχοι
                    τέσσαρες, Λεύκιος Λουκρήτιος, Σερούιος Σουλπίκιος, Γάιος Αἰμίλιος
                    <del status="unremarkable">καὶ Γάιος Ῥοῦφος</del>, Ὀλυμπιὰς δ᾽ ἤχθη ὀγδόη πρὸς
                    ταῖς ἐνενήκοντα, καθ᾽ ἣν ἐνίκα Σώσιππος Ἀθηναῖος. <milestone n="2" unit="section" />τούτων δὲ τὴν ἀρχὴν παρειληφότων Διονύσιος ὁ τῶν
                    Συρακοσίων δυνάστης πορευθεὶς εἰς Ἱππώνιον μετὰ τῆς δυνάμεως, τοὺς
                    μὲν κατοικοῦντας ἐν αὐτῇ μετῴκισεν εἰς τὰς Συρακούσας, τὴν δὲ
                    πόλιν κατασκάψας τοῖς Λοκροῖς προσεμέρισε τὴν χώραν. <milestone n="3" unit="section" />κατὰ τὸ συνεχὲς γὰρ ἐφιλοτιμεῖτο τοὺς Λοκροὺς εὖ
                    ποιεῖν διὰ τὴν συγχωρηθεῖσαν ἐπιγαμίαν: τοὺς δὲ Ῥηγίνους ἐπεθύμει
                    τιμωρήσασθαι διὰ τὴν περὶ τῆς οἰκειότητος ἀδικίαν. καθ᾽ ὃν γὰρ
                    καιρὸν ἀπέστειλε πρὸς αὐτοὺς πρέσβεις ἀξιῶν αὑτῷ συγχωρηθῆναι τῶν
                    πολιτικῶν παρθένων γαμῆσαι, φασὶ τοὺς Ῥηγίνους ἀποκριθῆναι δημοσίᾳ
                    τοῖς πρέσβεσιν, ὡς μόνην αὐτῷ συγχωρῆσαι γαμεῖν τὴν τοῦ δημίου
                    θυγατέρα. <milestone n="4" unit="section" />διὰ τοῦτο βαρέως φέρων καὶ
                    δοκῶν ὑπερβαλλόντως ὑβρίσθαι, πολὺς ἦν ἐπὶ τῇ κατ᾽ αὐτῶν
                    τιμωρίᾳ. καὶ γὰρ ἐν τῷ πρότερον ἐνιαυτῷ τὴν εἰρήνην συνέθετο
                    πρὸς αὐτοὺς οὐ τῆς φιλίας ὀρεγόμενος, ἀλλὰ τὴν ναυτικὴν δύναμιν
                    παρελέσθαι βουλόμενος, οὖσαν τριήρων ἑβδομήκοντα: διελάμβανε γὰρ τῆς
                    κατὰ θάλατταν βοηθείας ἀποκλεισθείσης ῥᾳδίως ἐκπολιορκήσειν τὴν
                    πόλιν. <milestone n="5" unit="section" />διόπερ κατὰ τὴν Ἰταλίαν
                    ἐνδιατρίβων ἐζήτει πρόφασιν εὔλογον, δι᾽ ἧς οὐ παρὰ τὴν ἀξίαν τὴν
                    ἰδίαν δόξει λελυκέναι τὰς συνθήκας. <milestone n="108" unit="chapter" /><milestone n="1" unit="section" />ἀγαγὼν οὖν πρὸς τὸν πορθμὸν τὰς
                    δυνάμεις, τὰ πρὸς τὴν διάβασιν παρεσκευάζετο. καὶ πρῶτον μὲν ᾔτει
                    τοὺς Ῥηγίνους ἀγοράς, ἐπαγγελλόμενος ταχέως τὰς δοθείσας
                    ἀποστέλλειν ἐκ Συρακουσῶν. τοῦτο δ᾽ ἔπραττεν, ὅπως μὴ διδόντων μὲν
                    αὐτῶν δικαίως δόξῃ τὴν πόλιν ἑλεῖν, δόντων δ᾽ ἐνόμιζεν ἐξαναλώσειν
                    αὐτῶν τὸν σῖτον καὶ προσκαθίσας τὴν πόλιν διὰ τὴν σπάνιν ταχὺ
                    κυριεύσειν αὐτῆς. <milestone n="2" unit="section" />οἱ δὲ Ῥηγῖνοι τούτων
                    μὲν οὐδὲν ὑπονοοῦντες τὸ μὲν πρῶτον ἐφ᾽ ἡμέρας τινὰς ἐχορήγουν
                    τὰς τροφὰς λαμπρῶς: ὡς δὲ πλείονα χρόνον ἐνδιέτριβε, ποτὲ μὲν
                    ἀρρωστίαν, ποτὲ δὲ ἄλλας προφάσεις ποριζόμενος, ὑπονοήσαντες αὐτοῦ
                    τὴν ἐπιβολήν, οὐκέτι παρεῖχον τὰς τροφὰς τῷ στρατοπέδῳ. <milestone n="3" unit="section" />ὁ δὲ Διονύσιος ἐπὶ τούτῳ προσποιηθεὶς
                    ἀγανακτεῖν, τοὺς μὲν ὁμήρους τοῖς Ῥηγίνοις ἀπέδωκε, τὴν δὲ πόλιν
                    περιστρατοπεδεύσας καθ᾽ ἡμέραν προσβολὰς ἐποιεῖτο. κατεσκεύασε δὲ καὶ
                    μηχανημάτων πολὺ πλῆθος ἀπίστων τοῖς μεγέθεσι, δι᾽ ὧν τὰ τείχη
                    σαλεύων ἐφιλοτιμεῖτο κατὰ κράτος ἑλεῖν τὴν πόλιν. <milestone n="4" unit="section" />οἱ δὲ Ῥηγῖνοι στρατηγὸν ἑλόμενοι Φύτωνα, καὶ
                    πάντας τοὺς ἐν ἡλικίᾳ καθοπλίσαντες, ταῖς τε φυλακαῖς ἐπιμελῶς
                    ἐχρῶντο καὶ κατὰ τὰς εὐκαιρίας ἐξιόντες ἐνεπύριζον τὰς τῶν
                    πολεμίων μηχανάς. <milestone n="5" unit="section" />οὗτοι μὲν οὖν
                    πολλάκις ὑπὲρ τῆς πατρίδος λαμπρῶς ἀγωνιζόμενοι πρὸ τῶν τειχῶν, τήν
                    τε τῶν πολεμίων ὀργὴν ἐξέκαυσαν καὶ πολλοὺς μὲν ἑαυτῶν ἀπέβαλον,
                    οὐκ ὀλίγους δὲ καὶ τῶν Σικελιωτῶν ἀνεῖλον. <milestone n="6" unit="section" />καὶ αὐτὸν δὲ τὸν Διονύσιον συνέβη λόγχῃ πληγέντα
                    παρὰ τὸν βουβῶνα παρ᾽ ὀλίγον μὲν τελευτῆσαι, μόγις δὲ αὑτὸν
                    ἀναλαβεῖν ἐκ τοῦ τραύματος. χρονιζούσης δὲ τῆς πολιορκίας διὰ τὸ
                    τοὺς Ῥηγίνους ἀνυπέρβλητον εἰσφέρεσθαι σπουδὴν ὑπὲρ τῆς
                    ἐλευθερίας, Διονύσιος τὰς μὲν δυνάμεις συνεῖχεν ἐν ταῖς καθ᾽ ἡμέραν
                    προσβολαῖς καὶ τὴν ἐξ ἀρχῆς πρόθεσιν οὐκ ἐγκατέλειπεν. <milestone n="109" unit="chapter" /><milestone n="1" unit="section" />τῶν δ᾽ Ὀλυμπίων
                    ἐγγὺς ὄντων ἀπέστειλεν εἰς τὸν ἀγῶνα τέθριππα πλείω, διαφέροντα
                    πολὺ τῶν ἄλλων τοῖς τάχεσι, καὶ σκηνὰς εἰς τὴν πανήγυριν διαχρύσους
                    καὶ πολυτελέσι ποικίλοις ἱματίοις κεκοσμημένας. ἔπεμψε δὲ καὶ
                    ῥαψῳδοὺς τοὺς κρατίστους, ὅπως ἐν τῇ πανηγύρει τὰ ποιήματα αὐτοῦ
                    προφερόμενοι ποιήσωσιν ἔνδοξον τὸν Διονύσιον: σφόδρα γὰρ εἰς τὴν
                    ποιητικὴν ὑπῆρχε μεμηνώς. <milestone n="2" unit="section" />τούτων δ᾽
                    ἐπιμελητὴν συνεξέπεμψε Θεαρίδην τὸν ἀδελφόν: ὃς ἐπεὶ παρεγένετο
                    εἰς τὴν πανήγυριν, ἐπὶ μὲν τῷ κάλλει τῶν σκηνῶν καὶ τῷ πλήθει
                    τῶν τεθρίππων ἦν περίβλεπτος: ὡς δ᾽ ἐπεβάλονθ᾽ οἱ ῥαψῳδοὶ
                    προφέρεσθαι τοῦ Διονυσίου τὰ ποιήματα, κατ᾽ ἀρχὰς μὲν διὰ τὴν
                    εὐφωνίαν τῶν ὑποκριτῶν συνέδραμε τὰ πλήθη καὶ πάντες ἐθαύμαζον:
                    μετὰ δὲ ταῦτα ἀναθεωροῦντες τὴν κακίαν τῶν ποιημάτων, διεγέλων τὸν
                    Διονύσιον καὶ κατεγίνωσκον ἐπὶ τοσοῦτον, ὥστε τινὰς τολμῆσαι
                    διαρπάζειν τὰς σκηνάς. <milestone n="3" unit="section" />καὶ γὰρ Λυσίας ὁ
                    ῥήτωρ τότε διατρίβων ἐν Ὀλυμπίᾳ προετρέπετο τὰ πλήθη μὴ
                    προσδέχεσθαι τοῖς ἱεροῖς ἀγῶσι τοὺς ἐξ ἀσεβεστάτης τυραννίδος
                    ἀπεσταλμένους θεωρούς: ὅτε καὶ τὸν Ὀλυμπιακὸν λόγον ἐπιγραφόμενον
                    ἀνέγνω. <milestone n="4" unit="section" />τοῦ δ᾽ ἀγῶνος συντελουμένου
                    συνέβη κατὰ τύχην τῶν Διονυσίου τεθρίππων τὰ μὲν ἐκπεσεῖν ἐκ τοῦ
                    δρόμου, τὰ δ᾽ ἀλλήλοις ἐμπεσόντα συντριβῆναι, παραπλησίως δὲ καὶ τὴν
                    παρακομίζουσαν ναῦν τοὺς θεωροὺς ἀπὸ τῶν ἀγώνων ἀναχθεῖσαν εἰς τὴν
                    Σικελίαν ἐκπεσεῖν τῆς Ἰταλίας εἰς Τάραντα διά τινας χειμῶνας.
                        <milestone n="5" unit="section" />διὸ καί φασι σωθέντας τοὺς ναύτας εἰς
                    Συρακούσας διαγγέλλειν κατὰ τὴν πόλιν, ὅτι διὰ τὴν κακίαν τῶν
                    ποιημάτων οὐ μόνον οἱ ῥαψῳδοῦντες, ἀλλὰ σὺν τούτοις τά τε τέθριππα
                    καὶ ἡ ναῦς ἐξέπεσον. <milestone n="6" unit="section" />ὁ δὲ Διονύσιος
                    πυθόμενος τὸν τῶν ποιημάτων διασυρμόν, καὶ τῶν κολάκων λεγόντων ὅτι
                    πᾶσι τοῖς καλῶς πραττομένοις φθονοῦντες ἐξ ὑστέρου θαυμάζουσιν, οὐκ
                    ἀφίστατο τῆς περὶ τὴν ποίησιν σπουδῆς. <milestone n="7" unit="section" /><milestone ed="P" unit="para" />Ῥωμαῖοι δὲ πρὸς Οὐολσινίτας περὶ
                    Γουράσιον παραταξάμενοι πολλοὺς τῶν πολεμίων ἀνεῖλον. <milestone n="110" unit="chapter" /><milestone n="1" unit="section" /><milestone ed="P" unit="para" />τούτων δὲ πραχθέντων ὁ μὲν ἐνιαύσιος χρόνος
                    παρεληλύθει, παρὰ δὲ τοῖς Ἀθηναίοις ἦρχε Θεόδοτος, ἐν δὲ τῇ
                    Ῥώμῃ τὴν ὑπατικὴν ἀρχὴν εἶχον χιλίαρχοι ἕξ, Κόιντος Καίσων
                    Σουλπίκιος, Αἶνος Καίσων Φάβιος, Κόιντος Σερουίλιος, Πόπλιος
                    Κορνήλιος. <milestone n="2" unit="section" />τούτων δὲ τὴν ἀρχὴν
                    παρειληφότων Λακεδαιμόνιοι κακοπαθοῦντες τῷ πολέμῳ τῷ τε πρὸς τοὺς
                    Ἕλληνας καὶ τῷ πρὸς τοὺς Πέρσας, Ἀνταλκίδαν τὸν ναύαρχον
                    ἐξαπέστειλαν πρὸς Ἀρταξέρξην ὑπὲρ εἰρήνης. <milestone n="3" unit="section" />διαλεχθέντος δ᾽ αὐτοῦ περὶ ὧν ἦν ἀπεσταλμένος
                    ἐνδεχομένως, ὁ βασιλεὺς ἔφησεν ἐπὶ τοῖσδε ποιήσασθαι τὴν εἰρήνην:
                    τὰς μὲν κατὰ τὴν Ἀσίαν Ἑλληνίδας πόλεις ὑπὸ βασιλέα τετάχθαι,
                    τοὺς δ᾽ ἄλλους Ἕλληνας ἅπαντας αὐτονόμους εἶναι: τοῖς δὲ
                    ἀπειθοῦσι καὶ μὴ προσδεχομένοις τὰς συνθήκας διὰ τῶν εὐδοκούντων
                    πολεμήσειν. <milestone n="4" unit="section" />οἱ μὲν οὖν Λακεδαιμόνιοι
                    τούτοις εὐδοκήσαντες ἡσυχίαν ἦγον, Ἀθηναῖοι δὲ καὶ Θηβαῖοι καί
                    τινες ἕτεροι τῶν Ἑλλήνων βαρέως ἔφερον ἐπὶ τῷ τὰς κατὰ τὴν
                    Ἀσίαν πόλεις ἐγκαταλελεῖφθαι: καθ᾽ αὑτοὺς δὲ οὐκ ὄντες ἀξιόμαχοι,
                    κατ᾽ ἀνάγκην συνεχώρησαν καὶ προσεδέξαντο τὴν εἰρήνην. <milestone n="5" unit="section" /><milestone ed="P" unit="para" />καὶ ὁ μὲν βασιλεὺς
                    διαλυθείσης τῆς πρὸς τοὺς Ἕλληνας διαφορᾶς παρεσκευάζετο τὰς δυνάμεις
                    εἰς τὸν Κυπριακὸν πόλεμον: ὁ γὰρ Εὐαγόρας σχεδὸν ὅλην τὴν Κύπρον
                    ἦν κεκτημένος καὶ δυνάμεις ἁδρὰς συνηθροίκει διὰ τὸ τὸν Ἀρταξέρξην
                    τῷ πρὸς τοὺς Ἕλληνας πολέμῳ διεσπάσθαι. <milestone n="111" unit="chapter" /><milestone n="1" unit="section" /><milestone ed="P" unit="para" />Διονυσίου δὲ σχεδὸν ἑνδέκατον μῆνα Ῥήγιον
                    πολιορκοῦντος καὶ τὰς πανταχόθεν βοηθείας ἀποκεκλεικότος, εἰς δεινὴν
                    σπάνιν τῶν ἀναγκαίων οἱ κατὰ τὴν πόλιν παρεγενήθησαν: φασὶ γὰρ παρὰ
                    τοῖς Ῥηγίνοις κατ᾽ ἐκεῖνον τὸν καιρὸν πέντε μνῶν γενέσθαι τὸν
                    μέδιμνον τοῦ σίτου. <milestone n="2" unit="section" />καταπονούμενοι δὲ τῇ
                    σιτοδείᾳ τὸ μὲν πρῶτον τούς τε ἵππους καὶ τἄλλα ὑποζύγια
                    κατέφαγον, μετὰ δὲ ταῦτα δέρματα καθέψοντες ἐσιτοῦντο, τὸ δὲ
                    τελευταῖον ἐκ τῆς πόλεως ἐξιόντες τὴν πρὸς τοῖς τείχεσι βοτάνην
                    ἤσθιον καθαπερεί τινα θρέμματα: οὕτως ἡ τῆς φύσεως ἀνάγκη τὴν
                    ἀνθρωπίνην δίαιταν εἰς ἀλόγων ζῴων τροφὰς καταφυγεῖν ἐβιάζετο.
                        <milestone n="3" unit="section" />ὁ δὲ Διονύσιος πυθόμενος τὸ
                    γινόμενον, οὐχ ὅπως ἠλέησε τοὺς ὑπὲρ ἄνθρωπον πάσχειν
                    ἀναγκαζομένους, ἀλλὰ πᾶν τοὐναντίον ἐπαγαγὼν ζεύγη εἷλε τὴν πόαν
                    τοῦ τόπου, ὥστε τὴν ὕλην ἅπασαν ἀφανισθῆναι. <milestone n="4" unit="section" />διόπερ ταῖς ὑπερβολαῖς τῶν κακῶν νικώμενοι παρέδωκαν
                    τὴν πόλιν οἱ Ῥηγῖνοι τῷ τυράννῳ, τὴν πᾶσαν καθ᾽ αὐτῶν
                    ἐπιτρέψαντες ἐξουσίαν. ὁ δὲ Διονύσιος κατὰ μὲν τὴν πόλιν εὗρε
                    σωροὺς νεκρῶν, οἳ διὰ τὴν ἔνδειαν τῆς τροφῆς ἐτετελευτήκεισαν: καὶ
                    τοὺς ζῶντας δὲ νεκρῶν ἔχοντας διάθεσιν καὶ παρειμένους τὰ σώματα
                    καταλαβών, ἤθροισεν αἰχμαλώτους πλείους τῶν ἑξακισχιλίων. τὸ μὲν
                    οὖν πλῆθος ἀποστείλας εἰς Συρακούσας ἐκέλευσε τοὺς δόντας ἀργυρίου
                    μνᾶν ἀπολυτροῦσθαι, τοὺς δ᾽ εὐπορῆσαι μὴ δυνηθέντας ἐλαφυροπώλησε.
                        <milestone n="112" unit="chapter" /><milestone n="1" unit="section" /><milestone ed="P" unit="para" />Φύτωνα δὲ τὸν τῶν Ῥηγίνων
                    στρατηγὸν συλλαβών, τὸν μὲν υἱὸν αὐτοῦ κατεπόντισεν, αὐτὸν δὲ τὸ
                    μὲν πρῶτον ἔδησε πρὸς τὰς ὑψηλοτάτας μηχανάς, οἱονεὶ τραγικήν τινα
                    τιμωρίαν λαμβάνων, προσέπεμψε δέ τινα τῶν ὑπηρετῶν ἐροῦντα πρὸς
                    αὐτόν, ὡς ἐχθὲς αὐτοῦ τὸν υἱὸν Διονύσιος κατεπόντισε: πρὸς ὃν
                    εἶπε Φύτων, διότι γέγονεν εὐτυχέστερος τοῦ πατρὸς ἡμέρᾳ μιᾷ.
                        <milestone n="2" unit="section" />μετὰ δὲ ταῦτα περιῆγεν αὐτὸν
                    Διονύσιος τὴν πόλιν μαστίζων καὶ κατὰ πάντα τρόπον αἰκιζόμενος, ἅμα
                    κήρυκος συνακολουθοῦντος ὅτι τὸν ἄνδρα Διονύσιος τιμωρεῖται
                    παρηλλαγμένως, ὅτι τὴν πόλιν ἔπεισεν ἑλέσθαι τὸν πόλεμον. <milestone n="3" unit="section" />ὁ δὲ Φύτων κατὰ τὴν πολιορκίαν στρατηγὸς
                    ἀγαθὸς γεγενημένος καὶ κατὰ τὸν ἄλλον βίον ἐπαινούμενος, οὐκ
                    ἀγεννῶς ὑπέμενε τὴν ἐπὶ τῆς τελευτῆς τιμωρίαν, ἀλλ᾽ ἀκατάπληκτον
                    τὴν ψυχὴν φυλάξας καὶ βοῶν ὅτι τὴν πόλιν οὐ βουληθεὶς προδοῦναι
                    Διονυσίῳ τυγχάνει τῆς τιμωρίας, ἣν αὐτῷ τὸ δαιμόνιον ἐκείνῳ
                    συντόμως ἐπιστήσει: ὥστε τὴν ἀρετὴν τἀνδρὸς καὶ παρὰ τοῖς
                    στρατιώταις τοῦ Διονυσίου κατελεεῖσθαι καί τινας ἤδη θορυβεῖν.
                        <milestone n="4" unit="section" />ὁ δὲ Διονύσιος εὐλαβηθείς, μή τινες
                    τῶν στρατιωτῶν ἀποτολμήσωσιν ἐξαρπάζειν τὸν Φύτωνα, παυσάμενος τῆς
                    τιμωρίας κατεπόντισε τὸν ἀτυχῆ μετὰ τῆς συγγενείας. <milestone n="5" unit="section" />οὗτος μὲν οὖν ἀναξίως τῆς ἀρετῆς ἐκνόμοις
                    περιέπεσε τιμωρίαις, καὶ πολλοὺς ἔσχε καὶ τότε τῶν Ἑλλήνων τοὺς
                    ἀλγήσαντας τὴν συμφορὰν καὶ μετὰ ταῦτα ποιητὰς τοὺς θρηνήσαντας τὸ
                    τῆς περιπετείας ἐλεεινόν. <milestone n="113" unit="chapter" /><milestone n="1" unit="section" /><milestone ed="P" unit="para" />καθ᾽ ὃν δὲ καιρὸν
                    μάλιστα Ῥήγιον ἐπολιόρκει Διονύσιος, οἱ κατοικοῦντες τὰ πέραν τῶν
                    Ἄλπεων Κελτοὶ τὰ στενὰ διελθόντες μεγάλαις δυνάμεσι κατελάβοντο τὴν
                    μεταξὺ χώραν τοῦ τε Ἀπεννίνου καὶ τῶν Ἄλπεων ὀρῶν, ἐκβάλλοντες
                    τοὺς κατοικοῦντας Τυρρηνούς. <milestone n="2" unit="section" />τούτους δ᾽
                    ἔνιοί φασιν ἀπὸ τῶν ἐν Τυρρηνίᾳ δώδεκα πόλεων ἀποικισθῆναι: τινὲς
                    δέ φασι Πελασγοὺς πρὸ τῶν Τρωικῶν ἐκ Θετταλίας φυγόντας τὸν ἐπὶ
                    Δευκαλίωνος γενόμενον κατακλυσμὸν ἐν τούτῳ τῷ τόπῳ κατοικῆσαι.
                        <milestone n="3" unit="section" />τῶν οὖν Κελτῶν κατ᾽ ἔθνη διελομένων
                    τὴν χώραν, οἱ καλούμενοι Σέννωνες ἔτυχον λαβόντες τὸν πορρωτάτω
                    κείμενον τόπον τῶν ὀρῶν παρὰ θάλατταν. ὄντος δ᾽ αὐτοῦ καυματώδους,
                    δυσθετοῦντες ἔσπευδον μετοικῆσαι, καὶ τοὺς νεωτέρους καθοπλίσαντες
                    ἀπέστειλαν ζητεῖν χώραν, ἐν ᾗ κατοικήσουσιν. εἰσβαλόντες οὖν εἰς
                    Τυρρηνίαν, καὶ τὸν ἀριθμὸν ὄντες περὶ τρισμυρίους, τὴν τῶν
                    Κλουσίνων χώραν ἐπόρθουν. <milestone n="4" unit="section" />καθ᾽ ὃν δὴ
                    χρόνον ὁ δῆμος ὁ τῶν Ῥωμαίων πρέσβεις ἀπέστειλεν εἰς Τυρρηνίαν
                    τοὺς κατασκεψομένους τὴν στρατιὰν τῶν Κελτῶν. παραγενόμενοι δὲ οἱ
                    πρέσβεις εἰς Κλούσιον καὶ θεωρήσαντες παράταξιν γενομένην,
                    ἀνδρειότεροι μᾶλλον ἢ φρονιμώτεροι γενηθέντες παρετάξαντο τοῖς
                    Κλουσίνοις πρὸς τοὺς πολιορκοῦντας. <milestone n="5" unit="section" />εὐημερήσαντος δὲ θατέρου τῶν πρεσβευτῶν καί τινα τῶν ἐνδοξοτέρων
                    ἐπάρχων ἀποκτείναντος, γνόντες οἱ Κελτοὶ τὸ γεγονὸς εἰς Ῥώμην
                    πρέσβεις ἀπέστειλαν τοὺς ἐξαιτήσοντας τὸν πρεσβευτὴν τὸν ἀδίκου
                    πολέμου προκαταρξάμενον. <milestone n="6" unit="section" />ἡ δὲ γερουσία τὸ
                    μὲν πρῶτον ἔπειθε τοὺς πρεσβευτὰς τῶν Κελτῶν χρήματα λαβεῖν περὶ
                    τῶν ἠδικημένων: ὡς δ᾽ οὐ προσεῖχον, ἐψηφίσαντο παραδοῦναι τὸν
                    κατηγορούμενον. ὁ δὲ πατὴρ τοῦ μέλλοντος παραδίδοσθαι, τῶν χιλιάρχων
                    εἷς ὢν τῶν τὴν ὑπατικὴν ἐξουσίαν ἐχόντων, προεκαλέσατο τὴν δίκην
                    ἐπὶ τὸν δῆμον, καὶ δυνατὸς ὢν ἐπὶ τοῖς πλήθεσιν ἔπεισεν ἄκυρον
                    ποιῆσαι τὴν κρίσιν τῆς συγκλήτου. <milestone n="7" unit="section" />ὁ μὲν
                    οὖν δῆμος ἐν τοῖς ἔμπροσθεν χρόνοις πάντα πειθόμενος τῇ γερουσίᾳ,
                    τότε πρῶτον ἤρξατο διαλύειν τὸ κριθὲν ὑπὸ τῆς συγκλήτου. <milestone n="114" unit="chapter" /><milestone n="1" unit="section" /><milestone ed="P" unit="para" />οἱ δὲ τῶν Κελτῶν πρέσβεις παραγενηθέντες εἰς τὸ
                    σφέτερον στρατόπεδον ἀπήγγειλαν τὴν τῶν Ῥωμαίων ἀπόκρισιν. ἐφ᾽ ᾗ
                    μεγάλως ἀγανακτήσαντες, καὶ προσλαβόμενοι παρὰ τῶν ὁμοεθνῶν δύναμιν,
                    ἐπ᾽ αὐτὴν ἠπείγοντο τὴν Ῥώμην, ὄντες πλείους τῶν ἑπτακισμυρίων.
                    οἱ δὲ χιλίαρχοι τῶν Ῥωμαίων ἐπὶ τῆς ἰδίας ἐξουσίας ὄντες, καὶ
                    τὴν τῶν Κελτῶν ἔφοδον ἀκούοντες, ἅπαντας τοὺς ἐν ἡλικίᾳ
                    καθώπλισαν. <milestone n="2" unit="section" />ἐξελθόντες δὲ πανδημεὶ καὶ
                    διαβάντες τὸν Τίβεριν παρὰ τὸν ποταμὸν ἤγαγον τὴν δύναμιν σταδίους
                    ὀγδοήκοντα, καὶ τῶν Γαλατῶν ἀπαγγελλομένων προσιέναι διέταττον τὸ
                    στρατόπεδον. <milestone n="3" unit="section" />τοὺς μὲν οὖν ἀνδρειοτάτους
                    δισμυρίους καὶ τετρακισχιλίους ἀπὸ τοῦ ποταμοῦ μέχρι τῶν λόφων
                    διέταξαν, ἐπὶ δὲ τῶν ὑψηλοτάτων λόφων τοὺς ἀσθενεστάτους ἔστησαν.
                    οἱ δὲ Κελτοί, μακρὰν τὴν φάλαγγα παρεκτείνοντες, εἴτε κατὰ τύχην
                    εἴτε κατὰ πρόνοιαν τοὺς ἀρίστους ἔστησαν ἐπὶ τῶν λόφων. <milestone n="4" unit="section" />ἅμα δ᾽ αἱ σάλπιγγες παρ᾽ ἀμφοτέροις ἐσήμαινον
                    καὶ τὰ στρατόπεδα συνῄεσαν εἰς μάχην μετὰ πολλῆς κραυγῆς. οἱ δ᾽
                    ἐπίλεκτοι τῶν Κελτῶν ἀντιτεταγμένοι τοῖς ἀσθενεστάτοις τῶν Ῥωμαίων
                    ῥᾳδίως αὐτοὺς ἀπὸ τῶν λόφων ἐτρέψαντο. <milestone n="5" unit="section" />διόπερ τούτων ἀθρόων φευγόντων πρὸς τοὺς ἐν τῷ
                    πεδίῳ Ῥωμαίους, αἵ τε τάξεις ἐπεταράττοντο καὶ τῶν Κελτῶν
                    ἐπικειμένων καταπλαγέντες ἔφευγον. τῶν δὲ πλείστων παρὰ τὸν ποταμὸν
                    ὁρμησάντων καὶ διὰ τὴν ταραχὴν ἀλλήλοις ἐμπιπτόντων, οὐχ ὑστέρουν
                    οἱ Κελτοὶ τοὺς ἐσχάτους ἀεὶ φονεύοντες: διὸ καὶ τὸ πεδίον ἅπαν
                    νεκρῶν κατεστρώθη. <milestone n="6" unit="section" />τῶν δὲ φευγόντων ἐπὶ
                    τὸν ποταμὸν οἱ μὲν ἀνδρειότατοι μετὰ τῶν ὅπλων διενήχοντο, τὴν
                    πανοπλίαν ἐν ἴσῳ καὶ τὴν ψυχὴν προτιμῶντες: σφοδροῦ δὲ τοῦ
                    ῥεύματος ὄντος, τινὲς μὲν ὑπὸ τοῦ βάρους τῶν ὅπλων καταδυόμενοι
                    διεφθείροντο, τινὲς δὲ μετὰ πολλῆς κακοπαθείας ἐφ᾽ ἱκανὸν διάστημα
                    παρενεχθέντες μόγις ἐσώθησαν. <milestone n="7" unit="section" />ἐπικειμένων
                    δὲ τῶν πολεμίων καὶ παρὰ τὸν ποταμὸν πολλοὺς ἀναιρούντων, οἱ
                    πλεῖστοι τῶν ὑπολειπομένων ῥιπτοῦντες τὰ ὅπλα διενήχοντο τὸν
                    Τίβεριν. <milestone n="115" unit="chapter" /><milestone n="1" unit="section" />οἱ δὲ Κελτοί, πολλοὺς καὶ παρ᾽ αὐτὸν τὸν ποταμὸν ἀνῃρηκότες,
                    οὐδ᾽ οὕτως ἀφίσταντο τῆς φιλοτιμίας, ἀλλ᾽ ἐπὶ τοὺς διανηχομένους
                    ἠκόντιζον. καὶ πολλῶν βελῶν ἀφιεμένων εἰς ἀθρόους τοὺς ἐν τῷ
                    ποταμῷ, συνέβαινε μὴ διαμαρτάνειν τοὺς βάλλοντας. ὅθεν οἱ μὲν
                    καιρίαις περιπεσόντες πληγαῖς εὐθέως ἐτελεύτων, οἱ δὲ
                    κατατραυματιζόμενοι καὶ διὰ τὴν περὶ τὸ αἷμα ῥύσιν καὶ σφοδρότητα
                    τοῦ ῥεύματος ἐκλυόμενοι παρεφέροντο. <milestone n="2" unit="section" />τοιαύτης δὲ συμφορᾶς γενομένης περὶ τοὺς Ῥωμαίους, οἱ μὲν πλεῖστοι
                    τῶν διασωθέντων πόλιν Βηίους κατελάβοντο, προσφάτως ὑφ᾽ ἑαυτῶν
                    κατεσκαμμένην, καὶ τόν τε τόπον ὠχύρουν κατὰ τὸ δυνατὸν καὶ τοὺς ἐκ
                    τῆς φυγῆς σωζομένους ἀνελάμβανον: ὀλίγοι δὲ τῶν διανηξαμένων ἄνοπλοι
                    φυγόντες εἰς Ῥώμηνἀπήγγειλαν πάντας ἀπολωλέναι. τηλικούτων δ᾽
                    ἀτυχημάτων ἠγγελμένων τοῖς ἐν τῇ πόλει καταλελειμμένοις, εἰς
                    ἀπορίαν ἅπαντες ἐνέπιπτον: <milestone n="3" unit="section" />ἀνθίστασθαι
                    μὲν γὰρ ἀδύνατον εἶναι διελάμβανον, ἁπάντων τῶν νέων ἀπολωλότων,
                    φεύγειν δὲ μετὰ τέκνων καὶ γυναικῶν ἐπικίνδυνον ἦν λίαν, τῶν
                    πολεμίων ἐγγὺς ὑπαρχόντων. πολλοὶ μὲν οὖν τῶν ἰδιωτῶν πανοίκιοι
                    πρὸς τὰς ἀστυγείτονας πόλεις ἔφευγον, οἱ δ᾽ ἄρχοντες τῆς πόλεως
                    παραθαρσύνοντες τὰ πλήθη προσέταττον ταχέως ἐπὶ τὸ Καπετώλιον τόν τε
                    σῖτον καὶ τὰ λοιπὰ τῶν ἀναγκαίων ἀποκομίζειν. <milestone n="4" unit="section" />οὗ γενηθέντος ἔγεμεν ἡ <del status="unremarkable">τ᾽</del>
                    ἀκρόπολις καὶ τὸ Καπετώλιον χωρὶς τῶν εἰς τροφὴν ἀνηκόντων
                    ἀργυρίου τε καὶ χρυσίου καὶ τῆς πολυτελεστάτης ἐσθῆτος, ὡς ἂν ἐξ
                    ὅλης τῆς πόλεως εἰς ἕνα τόπον τῶν ἀγαθῶν συνηθροισμένων. οὗτοι
                    μὲν οὖν τὰ δυνατὰ τῶν χρημάτων μετεκόμιζον καὶ τὸν προειρημένον
                    τόπον ὠχύρουν, ἀναστροφὴν ἔχοντες τρεῖς ἡμέρας. <milestone n="5" unit="section" />οἱ γὰρ Κελτοὶ τὴν μὲν πρώτην ἡμέραν διετέλεσαν
                    ἀποκόπτοντες τὰς κεφαλὰς τῶν τετελευτηκότων κατὰ τὸ πάτριον ἔθος:
                    τὰς δὲ δύο παρὰ τὴν πόλιν στρατοπεδεύοντες, καὶ τὰ μὲν τείχη
                    θεωροῦντες ἔρημα, κραυγὴν δὲ αἰσθόμενοι γινομένην, ἣν ἐποίουν οἱ
                    τὰ χρησιμώτατα μεταφέροντες εἰς τὴν ἀκρόπολιν, ὑπελάμβανον ἐνεδρεύειν
                    ἑαυτοῖς τοὺς Ῥωμαίους. <milestone n="6" unit="section" />τῇ τετάρτῃ δ᾽
                    ἡμέρᾳ γνόντες τὴν ἀλήθειαν, τάς τε πύλας ἐξέκοψαν καὶ τὴν πόλιν
                    ἐλυμαίνοντο, χωρὶς ὀλίγων οἰκιῶν ἐν τῷ Παλατίῳ. μετὰ δὲ ταῦτα
                    προσβολὰς ποιούμενοι καθ᾽ ἡμέραν πρὸς ὀχυροὺς τόπους, οὐθὲν μὲν
                    ἀξιόλογον ἔβλαπτον τοὺς ὑπεναντίους, ἑαυτῶν δὲ πολλοὺς ἀπέβαλλον:
                    ὅμως δ᾽ οὐκ ἀφίσταντο τῆς φιλοτιμίας, ἐλπίζοντες, ἐὰν μὴ βίᾳ
                    κρατήσωσι, τῷ γε χρόνῳ πάντως τῶν ἀναγκαίων ἐκλιπόντων καταπονήσειν.
                        <milestone n="116" unit="chapter" /><milestone n="1" unit="section" /><milestone ed="P" unit="para" />τῶν δὲ Ῥωμαίων ἐν τοιαύταις
                    ταραχαῖς ὄντων, οἱ παροικοῦντες Τυρρηνοὶ μετὰ δυνάμεως ἁδρᾶς
                    ἐπεπορεύοντο τὴν τῶν Ῥωμαίων χώραν λεηλατοῦντες, καὶ πολλῶν μὲν
                    σωμάτων, οὐκ ὀλίγης δ᾽ ὠφελείας ἐγκρατεῖς ἐγένοντο. οἱ δ᾽ εἰς τοὺς
                    Βηίους τῶν Ῥωμαίων πεφευγότες ἀπροσδοκήτως τοῖς Τυρρηνοῖς
                    ἐπιπεσόντες ἐτρέψαντο, καὶ τήν τε λείαν ἀφείλαντο καὶ τῆς παρεμβολῆς
                    ἐκυρίευσαν. <milestone n="2" unit="section" />ἐγκρατεῖς δὲ γενόμενοι
                    πολλῶν ὅπλων τοῖς τε ἀνόπλοις οὖσι διέδωκαν καὶ τοὺς ἀπὸ τῆς
                    χώρας ἀθροίζοντες καθώπλιζον: ἐβούλοντο γὰρ τοὺς εἰς τὸ Καπετώλιον
                    συμπεφευγότας ἐκ τῆς πολιορκίας ἐξελέσθαι. <milestone n="3" unit="section" />ἀπορούντων δ᾽ αὐτῶν, ᾧ τρόπῳ δηλώσειαν τοῖς συγκεκλειμένοις διὰ
                    τὸ τοὺς Κελτοὺς μεγάλαις δυνάμεσι περιστρατοπεδεύειν, Κομίνιός τις
                    Πόντιος ὑπέσχετο παραθαρρύνειν τοὺς ἐν τῷ Καπετωλίῳ. <milestone n="4" unit="section" />ὁρμήσας οὖν μόνος καὶ διανηξάμενος νυκτὸς τὸν
                    ποταμόν, ἔλαθε προσελθών τινα πέτραν τοῦ Καπετωλίου δύσβατον, καὶ
                    ταύτῃ μόγις ἑαυτὸν ἑλκύσας ἐδήλωσε τοῖς ἐν τῷ Καπετωλίῳ περὶ
                    τῶν συνηθροισμένων εἰς Βηίους καὶ διότι καιρὸν τηρήσαντες ἐπιθήσονται
                    τοῖς Κελτοῖς. οὗτος μὲν οὖν καταβὰς ᾗπερ ἀνέβη καὶ διακολυμβήσας
                    τὸν Τίβεριν, εἰς Βηίους ἀνέστρεψεν: <milestone n="5" unit="section" />οἱ
                    δὲ Κελτοὶ κατανοήσαντες τὰ ἴχνη τοῦ προσφάτως ἀναβεβηκότος,
                    συνετάξαντο κατὰ τῆς αὐτῆς πέτρας ἀναβῆναι νυκτός. διὸ καὶ περὶ
                    μέσας νύκτας οἱ μὲν φύλακες παρερρᾳθυμηκότες ἦσαν τῆς φυλακῆς διὰ
                    τὴν ὀχυρότητα τοῦ τόπου, τῶν δὲ Κελτῶν τινες κατὰ τῆς πέτρας
                    προσανέβησαν. <milestone n="6" unit="section" />τοὺς μὲν οὖν φύλακας
                    ἔλαθον, χῆνες δ᾽ ἱεροὶ τῆς Ἥρας τρεφόμενοι, καὶ θεωρήσαντες
                    ἀναβαίνοντας κραυγὴν ἐποίουν. συνδραμόντων δὲ τῶν φυλάκων ἐπὶ τὸν
                    τόπον, οὗτοι μὲν καταπλαγέντες οὐκ ἐτόλμων προσελθεῖν, Μάρκος δέ τις
                    Μάλλιος, ἔνδοξος ἀνήρ, ἐκβοηθήσας ἐπὶ τὸν τόπον τῷ μὲν ξίφει
                    τὴν χεῖρα τοῦ προσαναβαίνοντος ἀπέκοψε, τῷ δὲ θυρεῷ πατάξας εἰς τὸ
                    στῆθος ἀπεκύλισεν αὐτὸν ἀπὸ τῆς πέτρας. <milestone n="7" unit="section" />παραπλησίως δὲ καὶ τοῦ δευτέρου προσαναβαίνοντος ἀπολομένου, οἱ
                    λοιποὶ ταχέως πάντες ἔφυγον: ἀπορρῶγος δὲ τῆς πέτρας οὔσης ἅπαντες
                    κατακρημνισθέντες ἐτελεύτησαν. διόπερ πρεσβευομένων τῶν Ῥωμαίων περὶ
                    διαλύσεως, ἐπείσθησαν χιλίας λαβόντες λίτρας χρυσίου τὴν πόλιν
                    ἐκλιπεῖν καὶ ἐκ τῆς Ῥωμαίων χώρας ἀπαλλαγῆναι. <milestone n="8" unit="section" />Ῥωμαῖοι δέ, τῶν μὲν οἰκιῶν κατεσκαμμένων, τῶν δὲ
                    πλείστων πολιτῶν ἀπολωλότων, ἔδωκαν ἐξουσίαν τῷ βουλομένῳ καθ᾽ ὃν
                    προῄρηται τόπον οἰκίαν οἰκοδομεῖν, καὶ δημοσίας κεραμῖδας ἐχορήγουν,
                    αἳ μέχρι τοῦ νῦν πολιτικαὶ καλοῦνται. <milestone n="9" unit="section" />ἁπάντων οὖν πρὸς τὴν ἰδίαν προαίρεσιν οἰκοδομούντων, συνέβη τὰς
                    κατὰ πόλιν ὁδοὺς στενὰς γενέσθαι καὶ καμπὰς ἐχούσας: διόπερ ὕστερον
                    αὐξηθέντες οὐκ ἠδυνήθησαν εὐθείας ποιῆσαι τὰς ὁδούς. λέγουσι δέ
                    τινες καὶ διότι τὸν χρυσοῦν κόσμον αἱ γυναῖκες εἰς τὴν κοινὴν
                    σωτηρίαν εἰσενέγκασαι ταύτης ἔτυχον παρὰ τοῦ δήμου τιμῆς, ὥστ᾽
                    ἐξουσίαν ἔχειν ἐφ᾽ ἁρμάτων ὀχεῖσθαι κατὰ τὴν πόλιν. <milestone n="117" unit="chapter" /><milestone n="1" unit="section" /><milestone ed="P" unit="para" />ταπεινῶν δ᾽ ὄντων τῶν Ῥωμαίων διὰ τὴν προειρημένην
                    συμφοράν, οἱ Οὐόλσκοι πρὸς αὐτοὺς πόλεμον ἐξήνεγκαν. οἱ μὲν οὖν
                    χιλίαρχοι τῶν Ῥωμαίων καταγράψαντες στρατιώτας, καὶ προαγαγόντες τὴν
                    δύναμιν εἰς ὕπαιθρον, ἐν τῷ καλουμένῳ Μαρκίῳ κατεστρατοπέδευσαν,
                    ἀπέχοντες ἀπὸ Ῥώμης σταδίους διακοσίους. <milestone n="2" unit="section" />τῶν δὲ Οὐόλσκων μετὰ μείζονος στρατιᾶς
                    ἀντικαθημένων καὶ τῇ παρεμβολῇ προσβαλλόντων, οἱ κατὰ τὴν Ῥώμην
                    φοβηθέντες ὑπὲρ τῶν ἐν τῷ στρατοπέδῳ, κατέστησαν αὐτοκράτορα μὲν
                    Μάρκον Φούριον  <gap /> <milestone n="3" unit="section" />οὗτοι δὲ πάντας
                    τοὺς ἐν ἡλικίᾳ καθοπλίσαντες νυκτὸς ἐξῆλθον, καὶ καταλαβόντες ἅμ᾽
                    ἡμέρᾳ τοὺς Οὐόλσκους τῇ παρεμβολῇ προσμαχομένους, ἐπιφανέντες
                    κατὰ νώτου ῥᾳδίως ἐτρέψαντο. ἐξελθόντων δὲ καὶ τῶν ἐκ τῆς
                    παρεμβολῆς, εἰς μέσον ἀποληφθέντες οἱ Οὐόλσκοι σχεδὸν ἅπαντες
                    κατεκόπησαν. διόπερ τὸν ἔμπροσθεν χρόνον ἰσχυροὶ δοκοῦντες εἶναι,
                    διὰ τὴν συμφορὰν ταύτην ἀσθενέστατοι τῶν περιοικούντων ἐθνῶν
                    ἐγενήθησαν. <milestone n="4" unit="section" />μετὰ δὲ τὴν μάχην ἀκούσας
                    ὁ αὐτοκράτωρ πορθεῖσθαι Βώλας ὑπὸ Αἰκουλανῶν, τῶν νῦν Αἰκίκλων
                    καλουμένων, ἀγαγὼν τὴν δύναμιν τοὺς πλείστους τῶν πολιορκούντων
                    ἀνεῖλεν. ἐκεῖθεν δ᾽ ἀνέζευξεν εἰς Σουτριανήν, οὖσαν ἀποικίαν, ἣν
                    οἱ Τυρρηνοὶ βίᾳ κατειλήφεισαν. προσπεσὼν οὖν ἄφνω τοῖς Τυρρηνοῖς
                    πολλοὺς μὲν αὐτῶν ἀνεῖλε, τὴν δὲ πόλιν ἀνέσωσε τοῖς Σουτριαίοις.
                        <milestone n="5" unit="section" />τῶν δ᾽ ἀπεληλυθότων Γαλατῶν ἀπὸ
                    Ῥώμης Οὐεάσκιον τὴν πόλιν σύμμαχον οὖσαν Ῥωμαίων πορθούντων,
                    ἐπιθέμενος αὐτοῖς ὁ αὐτοκράτωρ καὶ τοὺς πλείστους ἀποκτείνας τῆς
                    ἀποσκευῆς πάσης ἐκυρίευσεν, ἐν ᾗ καὶ τὸ χρυσίον ἦν ὃ
                    εἰλήφεισαν εἰς Ῥώμην καὶ σχεδὸν ἅπαντα τὰ διηρπασμένα κατὰ τὴν
                    τῆς πόλεως ἅλωσιν. <milestone n="6" unit="section" />τοσαῦτα δὲ
                    διαπραξάμενος διὰ τὸν φθόνον τῶν δημάρχων ἐκωλύθη θρίαμβον καταγαγεῖν.
                    ἔνιοι δέ φασιν αὐτὸν ἀπὸ Τούσκων θρίαμβον ἀγαγεῖν ἐπὶ λευκοῦ
                    τεθρίππου, καὶ διὰ τοῦτο δυσὶν ὕστερον ἔτεσιν ὑπὸ τοῦ δήμου
                    πολλοῖς χρήμασι καταδικασθῆναι: περὶ οὗ κατὰ τοὺς οἰκείους χρόνους
                    ἐπιμνησθησόμεθα. <milestone n="7" unit="section" />οἱ δ᾽ εἰς τὴν Ἰαπυγίαν
                    τῶν Κελτῶν ἐληλυθότες ἀνέστρεψαν διὰ τῆς τῶν Ῥωμαίων χώρας: καὶ
                    μετ᾽ ὀλίγον ὑπὸ Κερίων ἐπιβουλευθέντες νυκτὸς ἅπαντες κατεκόπησαν
                    ἐν τῷ Τραυσίῳ πεδίῳ. <milestone n="8" unit="section" /><milestone ed="P" unit="para" />Καλλισθένης δ᾽ ὁ ἱστοριογράφος ἀπὸ τῆς κατὰ τοῦτον
                    τὸν ἐνιαυτὸν γενομένης εἰρήνης τοῖς Ἕλλησι πρὸς Ἀρταξέρξην τὸν
                    τῶν Περσῶν βασιλέα τὴν ἱστορίαν ἦρκται γράφειν: διελθὼν δὲ
                    τριακονταετῆ χρόνον ἔγραψε μὲν βύβλους δέκα, τὴν δὲ τελευταίαν
                    κατέπαυσε τῆς συντάξεως εἰς τὴν ὑπὸ τοῦ Φιλομήλου τοῦ Φωκέως
                    κατάληψιν τοῦ ἐν Δελφοῖς ἱεροῦ. <milestone n="9" unit="section" />ἡμεῖς
                    δ᾽ ἐπεὶ πάρεσμεν ἐπὶ τὴν γενομένην τοῖς Ἕλλησιν εἰρήνην πρὸς
                    Ἀρταξέρξην καὶ τὸν τῆς Ῥώμης ὑπὸ Γαλατῶν κίνδυνον, κατὰ τὴν ἐν
                    ἀρχῇ πρόθεσιν τοῦτο τέλος ποιησόμεθα τῆσδε τῆς βύβλου.</p>
            </div1></body></text></TEI.2>