<?xml version="1.0" encoding="utf-8"?>
<TEI.2><text><body><div1 n="11" type="Book" org="uniform" sample="complete">
                <head><foreign lang="la">Book XI</foreign></head>
                <milestone unit="chapter" n="contents" />
                <head>τάδε ἔνεστιν ἐν τῇ ἑνδεκάτῃ τῶν Διοδώρου
                βίβλων.</head>
                <argument><p>περὶ τῆς Ξέρξου
                    διαβάσεως εἰς τὴν Εὐρώπην.</p><p>περὶ τῆς μάχης
                    τῆς ἐν Θερμοπύλαις.</p><p>περὶ τῆς Ξέρξου
                        ναυμαχίας πρὸς τοὺς Ἕλληνας.</p><p>ὡς
                    Θεμιστοκλέους καταστρατηγήσαντος τὸν Ξέρξην κατεναυμάχησαν οἱ Ἕλληνες
                    τοὺς βαρβάρους περὶ Σαλαμῖνα.</p><p>ὡς Ξέρξης
                    Μαρδόνιον στρατηγὸν ἀπολιπὼν μετὰ μέρους τῆς δυνάμεως ἀπῆρεν εἰς
                    τὴν Ἀσίαν.</p><p>ὡς Καρχηδόνιοι μεγάλαις
                        δυνάμεσιν ἐστράτευσαν εἰς τὴν Σικελίαν.</p><p>ὡς
                    Γέλων καταστρατηγήσας τοὺς βαρβάρους τοὺς μὲν αὐτῶν κατέκοψε, τοὺς δ᾽
                    ἐζώγρησεν.</p><p>ὡς Γέλων δεηθέντων
                    Καρχηδονίων χρήματα πραξάμενος συνεχώρησεν αὐτοῖς τὴν
                    εἰρήνην.</p><p>κρίσις τῶν ἀριστευσάντων
                        Ἑλλήνων ἐν τῷ πολέμῳ.</p><p>μάχη τῶν
                    Ἑλλήνων πρὸς Μαρδόνιον καὶ Πέρσας περὶ Πλαταιὰς καὶ νίκη τῶν
                    Ἑλλήνων.</p><p>πόλεμος Ῥωμαίοις πρὸς
                        Αἰκολανοὺς καὶ τοὺς τὸ Τοῦσκλον κατοικοῦντας.</p><p>περὶ τῆς κατασκευῆς τοῦ Πειραιέως ὑπὸ
                            Θεμιστοκλέους.</p><p>περὶ τῆς ἀποσταλείσης
                                βοηθείας Κυμαίοις ὑφ᾽ Ἱέρωνος τοῦ βασιλέως.</p><p>περὶ τοῦ γενομένου πολέμου Ταραντίνοις πρὸς   Ἰάπυγας.</p><p>ὡς Θρασυδαῖος ὁ Θήρωνος μὲν
                    υἱός, τύραννος δὲ Ἀκραγαντίνων, ἡττηθεὶς ὑπὸ Συρακουσίων ἀπέβαλε
                    τὴν δυναστείαν.</p><p>ὡς Θεμιστοκλῆς φυγὼν πρὸς
                        Ξέρξην καὶ κατηγορηθεὶς θανάτου ἠλευθερώθη.</p><p>ὡς Ἀθηναῖοι τὰς κατὰ τὴν Ἀσίαν Ἑλληνίδας πόλεις
                        ἠλευθέρωσαν.</p><p>περὶ τοῦ γενομένου σεισμοῦ
                    περὶ τὴν Λακωνικήν.</p><p>περὶ τῆς ἀποστάσεως
                        τῶν Μεσσηνίων καὶ τῶν Εἱλώτων ἀπὸ Λακεδαιμονίων.</p><p>ὡς Ἀργεῖοι Μυκήνας κατασκάψαντες ἀοίκητον ἐποίησαν
                    τὴν πόλιν.</p><p>ὡς τὴν ἀπὸ Γέλωνος βασιλείαν
                    κατέλυσαν οἱ Συρακούσιοι.</p><p>ὡς Ξέρξου
                    δολοφονηθέντος Ἀρταξέρξης ἐβασίλευσεν.</p><p>περὶ
                        τῆς ἀποστάσεως τῶν Αἰγυπτίων ἀπὸ Περσῶν.</p><p>περὶ στάσεων τῶν γενομένων ἐν ταῖς Συρακούσαις.</p><p>ὡς Ἀθηναῖοι Αἰγινήτας καὶ Κορινθίους
                        κατεπολέμησαν.</p><p>ὡς Φωκεῖς πρὸς Δωριεῖς
                        ἐπολέμησαν.</p><p>ὡς Μυρωνίδης ὁ Ἀθηναῖος
                            ὀλίγοις στρατιώταις Βοιωτοὺς πολλαπλασίους ὄντας ἐνίκησεν.</p><p>περὶ τῆς Τολμίδου στρατείας εἰς
                        Κεφαλληνίαν.</p><p>περὶ τοῦ γενομένου πολέμου
                            κατὰ τὴν Σικελίαν Ἐγεσταίοις καὶ Λιλυβαίοις.</p><p>περὶ τοῦ νομοθετηθέντος ἐν Συρακούσαις
                        πεταλισμοῦ.</p><p>στρατεία Περικλέους εἰς
                        Πελοπόννησον.</p><p>στρατεία Συρακουσίων εἰς
                        Τυρρηνίαν.</p><p>περὶ τῶν ἐν Σικελίᾳ
                    Παλικῶν ὀνομαζομένων.</p><p>περὶ τῆς Δουκετίου
                    ἥττης καὶ τῆς περὶ αὐτὸν παραδόξου σωτηρίας.</p></argument><p>
                
                    <milestone n="1" unit="chapter" /><milestone n="1" unit="section" /><milestone ed="P" unit="para" />ἡ μὲν οὖν πρὸ ταύτης βίβλος, τῆς ὅλης
                    συντάξεως οὖσα δεκάτη, τὸ τέλος ἔσχε τῶν πράξεων εἰς τὸν
                    προηγούμενον ἐνιαυτὸν τῆς Ξέρξου διαβάσεως εἰς τὴν Εὐρώπην καὶ εἰς
                    τὰς γενομένας δημηγορίας ἐν τῇ κοινῇ συνόδῳ τῶν Ἑλλήνων ἐν
                    Κορίνθῳ περὶ τῆς Γέλωνος συμμαχίας τοῖς Ἕλλησιν: ἐν ταύτῃ δὲ τὸ
                    συνεχὲς τῆς ἱστορίας ἀναπληροῦντες ἀρξόμεθα μὲν ἀπὸ τῆς Ξέρξου
                    στρατείας ἐπὶ τοὺς Ἕλληνας, καταλήξομεν δὲ ἐπὶ τὸν προηγούμενον
                    ἐνιαυτὸν τῆς Ἀθηναίων στρατείας ἐπὶ Κύπρον ἡγουμένου Κίμωνος.
                        <milestone n="2" unit="section" /><milestone ed="P" unit="para" />ἐπ᾽
                    ἄρχοντος γὰρ Ἀθήνησι Καλλιάδου Ῥωμαῖοι κατέστησαν ὑπάτους
                    Σπόριον Κάσσιον καὶ Πρόκλον Οὐεργίνιον Τρίκοστον, ἤχθη δὲ καὶ
                    παρ᾽ Ἠλείοις Ὀλυμπιὰς πέμπτη πρὸς ταῖς ἑβδομήκοντα, καθ᾽ ἣν ἐνίκα
                    στάδιον Ἀστύλος Συρακόσιος. ἐπὶ δὲ τούτων Ξέρξης ὁ βασιλεὺς
                    ἐστράτευσεν ἐπὶ τὴν Ἑλλάδα διὰ ταύτην τὴν αἰτίαν. <milestone n="3" unit="section" />Μαρδόνιος ὁ Πέρσης ἀνεψιὸς μὲν καὶ κηδεστὴς ἦν
                    Ξέρξου, διὰ δὲ σύνεσιν καὶ ἀνδρείαν μάλιστα θαυμαζόμενος παρὰ τοῖς
                    Πέρσαις. οὗτος μετέωρος ὢν τῷ φρονήματι καὶ τὴν ἡλικίαν ἀκμάζων,
                    ἐπεθύμει μεγάλων δυνάμεων ἀφηγήσασθαι: διόπερ ἔπεισε τὸν Ξέρξην
                    καταδουλώσασθαι τοὺς Ἕλληνας, ἀεὶ πολεμικῶς ἔχοντας πρὸς τοὺς
                    Πέρσας. <milestone n="4" unit="section" />ὁ δὲ Ξέρξης πεισθεὶς αὐτῷ
                    καὶ βουλόμενος πάντας τοὺς Ἕλληνας ἀναστάτους ποιῆσαι, διεπρεσβεύσατο
                    πρὸς Καρχηδονίους περὶ κοινοπραγίας καὶ συνέθετο πρὸς αὐτούς, ὥστε
                    αὐτὸν μὲν ἐπὶ τοὺς τὴν Ἑλλάδα κατοικοῦντας Ἕλληνας στρατεύειν,
                    Καρχηδονίους δὲ τοῖς αὐτοῖς χρόνοις μεγάλας παρασκευάσασθαι δυνάμεις
                    καὶ καταπολεμῆσαι τῶν Ἑλλήνων τοὺς περὶ Σικελίαν καὶ Ἰταλίαν
                    οἰκοῦντας. <milestone n="5" unit="section" />ἀκολούθως οὖν ταῖς συνθήκαις
                    Καρχηδόνιοι μὲν χρημάτων πλῆθος ἀθροίσαντες μισθοφόρους συνῆγον ἔκ τε
                    τῆς Ἰταλίας καὶ Λιγυστικῆς, ἔτι δὲ Γαλατίας καὶ Ἰβηρίας, πρὸς
                    δὲ τούτοις ἐκ τῆς Λιβύης ἁπάσης καὶ τῆς Καρχηδόνος κατέγραφον
                    πολιτικὰς δυνάμεις: τέλος δὲ τριετῆ χρόνον περὶ τὰς παρασκευὰς
                    ἀσχοληθέντες ἤθροισαν πεζῶν μὲν ὑπὲρ τὰς τριάκοντα μυριάδας, ναῦς
                    δὲ διακοσίας. <milestone n="2" unit="chapter" /><milestone n="1" unit="section" />ὁ δὲ Ξέρξης ἁμιλλώμενος πρὸς τὴν τῶν Καρχηδονίων σπουδήν,
                    ὑπερεβάλετο πάσαις ταῖς παρασκευαῖς τοσοῦτον ὅσον καὶ τῷ πλήθει τῶν
                    ἐθνῶν ὑπερεῖχε Καρχηδονίων. ἤρξατο δὲ ναυπηγεῖσθαι κατὰ πᾶσαν τὴν
                    παραθαλάττιον τὴν ὑπ᾽ αὐτὸν ταττομένην, Αἴγυπτόν τε καὶ Φοινίκην
                    καὶ Κύπρον, πρὸς δὲ τούτοις Κιλικίαν καὶ Παμφυλίαν καὶ Πισιδικήν,
                    ἔτι δὲ Λυκίαν καὶ Καρίαν καὶ Μυσίαν καὶ Τρῳάδα καὶ τὰς ἐφ᾽
                    Ἑλλησπόντῳ πόλεις καὶ τὴν Βιθυνίαν καὶ τὸν Πόντον. ὁμοίως δὲ
                    τοῖς Καρχηδονίοις τριετῆ χρόνον παρασκευασάμενος κατεσκεύασε ναῦς
                    μακρὰς πλείους τῶν χιλίων καὶ διακοσίων. <milestone n="2" unit="section" />συνεβάλετο δὲ αὐτῷ καὶ ὁ πατὴρ Δαρεῖος, πρὸ τῆς τελευτῆς
                    παρασκευὰς πεποιημένος μεγάλων δυνάμεων: καὶ γὰρ ἐκεῖνος ἡττημένος
                    ὑπὸ Ἀθηναίων ἐν Μαραθῶνι Δάτιδος ἡγουμένου, χαλεπῶς διέκειτο πρὸς
                    τοὺς νενικηκότας Ἀθηναίους. ἀλλὰ Δαρεῖος μὲν μέλλων ἤδη διαβαίνειν
                    ἐπὶ τοὺς Ἕλληνας ἐμεσολαβήθη τελευτήσας, ὁ δὲ Ξέρξης διά τε τὴν
                    τοῦ πατρὸς ἐπιβολὴν καὶ τὴν τοῦ Μαρδονίου συμβουλίαν, καθότι
                    προείρηται, διέγνω πολεμεῖν τοῖς Ἕλλησιν. <milestone n="3" unit="section" />ὡς δ᾽ αὐτῷ πάντα τὰ πρὸς τὴν στρατείαν ἡτοίμαστο, τοῖς μὲν
                    ναυάρχοις παρήγγειλεν ἀθροίζειν τὰς ναῦς εἰς Κύμην καὶ Φώκαιαν,
                    αὐτὸς δ᾽ ἐξ ἁπασῶν τῶν σατραπειῶν συναγαγὼν τὰς πεζὰς καὶ ἱππικὰς
                    δυνάμεις, προῆγεν ἐκ τῶν Σούσων. ὡς δ᾽ ἧκεν εἰς Σάρδεις, κήρυκας
                    ἐξέπεμψεν εἰς τὴν Ἑλλάδα, προστάξας εἰς πάσας τὰς πόλεις ἰέναι
                    καὶ τοὺς Ἕλληνας αἰτεῖν ὕδωρ καὶ γῆν. <milestone n="4" unit="section" />τὴν δὲ στρατιὰν διελόμενος ἐξαπέστειλε τοὺς ἱκανοὺς ζεῦξαι μὲν τὸν
                    Ἑλλήσποντον, διασκάψαι δὲ τὸν Ἄθω κατὰ τὸν αὐχένα τῆς
                    Χερρονήσου, ἅμα μὲν ταῖς δυνάμεσιν ἀσφαλῆ καὶ σύντομον τὴν διέξοδον
                    ποιούμενος, ἅμα δὲ τῷ μεγέθει τῶν ἔργων ἐλπίζων προκαταπλήξεσθαι
                    τοὺς Ἕλληνας. οἱ μὲν οὖν πεμφθέντες ἐπὶ τὴν κατασκευὴν τῶν ἔργων
                    ταχέως ἤνυον διὰ τὴν πολυχειρίαν τῶν ἐργαζομένων. <milestone n="5" unit="section" />οἱ δ᾽ Ἕλληνες πυθόμενοι τὸ μέγεθος τῆς τῶν Περσῶν
                    δυνάμεως, ἐξέπεμψαν εἰς Θετταλίαν μυρίους ὁπλίτας τοὺς καταληψομένους
                    τὰς περὶ τὰ Τέμπη παρόδους: ἡγεῖτο δὲ τῶν μὲν Λακεδαιμονίων
                    Συνετός, τῶν δὲ Ἀθηναίων Θεμιστοκλῆς. οὗτοι δὲ πρὸς τὰς πόλεις
                    πρεσβευτὰς ἀποστείλαντες ἠξίουν ἀποστέλλειν στρατιώτας τοὺς κοινῇ
                    φυλάξοντας τὰς παρόδους: ἔσπευδον γὰρ ἁπάσας τὰς Ἑλληνίδας πόλεις
                    διαλαβεῖν ταῖς προφυλακαῖς καὶ κοινοποιήσασθαι τὸν πρὸς τοὺς Πέρσας
                    πόλεμον. <milestone n="6" unit="section" />ἐπεὶ δὲ τῶν Θετταλῶν καὶ τῶν
                    ἄλλων Ἑλλήνων τῶν πλησιοχώρων ταῖς παρόδοις ἔδωκαν οἱ πλείους
                    ὕδωρ τε καὶ γῆν τοῖς ἀφιγμένοις ἀγγέλοις ἀπὸ Ξέρξου, ἀπογνόντες
                    τὴν περὶ τὰ Τέμπη φυλακὴν ἐπανῆλθον εἰς τὴν οἰκείαν. <milestone n="3" unit="chapter" /><milestone n="1" unit="section" /><milestone ed="P" unit="para" />χρήσιμον δὲ διορίσαι τῶν Ἑλλήνων τοὺς τὰ τῶν
                    βαρβάρων ἑλομένους, ἵνα τυγχάνοντες ὀνείδους ἀποτρέπωσι ταῖς
                    βλασφημίαις τοὺς προδότας ἂν γενομένους τῆς κοινῆς ἐλευθερίας.
                        <milestone n="2" unit="section" />Αἰνιᾶνες μὲν οὖν καὶ Δόλοπες καὶ
                    Μηλιεῖς καὶ Περραιβοὶ καὶ Μάγνητες μετὰ τῶν βαρβάρων ἐτάχθησαν,
                    ἔτι παρούσης τῆς ἐν τοῖς Τέμπεσι φυλακῆς, Ἀχαιοὶ δὲ Φθιῶται καὶ
                    Λοκροὶ καὶ Θετταλοὶ καὶ Βοιωτοὶ οἱ πλείους τούτων ἀπελθόντων
                    ἀπέκλιναν πρὸς τοὺς βαρβάρους. <milestone n="3" unit="section" />οἱ δ᾽ ἐν
                    Ἰσθμῷ συνεδρεύοντες τῶν Ἑλλήνων ἐψηφίσαντο τοὺς μὲν ἐθελοντὶ τῶν
                    Ἑλλήνων ἑλομένους τὰ Περσῶν δεκατεῦσαι τοῖς θεοῖς, ἐπὰν τῷ
                    πολέμῳ κρατήσωσι, πρὸς δὲ τοὺς τὴν ἡσυχίαν ἔχοντας ἐκπέμψαι
                    πρέσβεις τοὺς παρακαλέσοντας συναγωνίζεσθαι περὶ τῆς κοινῆς ἐλευθερίας.
                        <milestone n="4" unit="section" />ὧν οἱ μὲν εἵλοντο γνησίως τὴν
                    συμμαχίαν, οἱ δὲ παρῆγον ἐφ᾽ ἱκανὸν χρόνον, ἀντεχόμενοι τῆς ἰδίας
                    μόνον ἀσφαλείας καὶ καραδοκοῦντες τὸ τοῦ πολέμου τέλος: Ἀργεῖοι δὲ
                    πρέσβεις ἀποστείλαντες εἰς τὸ κοινὸν συνέδριον ἐπηγγέλλοντο
                    συμμαχήσειν, ἐὰν αὐτοῖς μέρος τι τῆς ἡγεμονίας συγχωρήσωσιν.
                        <milestone n="5" unit="section" />οἷς οἱ σύνεδροι διεσάφησαν, εἰ μὲν
                    δεινότερον ἡγοῦνται τὸ στρατηγὸν ἔχειν Ἕλληνα ἢ δεσπότην βάρβαρον,
                    ὀρθῶς αὐτοὺς ἔχειν ἡσυχίαν, εἰ δὲ φιλοτιμοῦνται λαβεῖν τὴν τῶν
                    Ἑλλήνων ἡγεμονίαν, ἄξια ταύτης δεῖν ἔφασαν αὐτοὺς πεπραχότας
                    ἐπιζητεῖν τὴν τηλικαύτην δόξαν. μετὰ δὲ ταῦτα τῶν παρὰ Ξέρξου
                    πρέσβεων ἐπιόντων τὴν Ἑλλάδα καὶ γῆν καὶ ὕδωρ αἰτούντων, αἱ
                    πόλεις ἅπασαι διὰ τῶν ἀποκρίσεων ἀπεδείκνυντο τὴν περὶ τῆς κοινῆς
                    ἐλευθερίας σπουδήν. <milestone n="6" unit="section" /><milestone ed="P" unit="para" />Ξέρξης δὲ ὡς ἐπύθετο τὸν Ἑλλήσποντον ἐζεῦχθαι καὶ
                    τὸν Ἄθω διεσκάφθαι, προῆγεν ἐκ τῶν Σάρδεων ἐφ᾽ Ἑλλησπόντου τὴν
                    πορείαν ποιούμενος: ὡς δὲ ἧκεν εἰς Ἄβυδον, διὰ τοῦ ζεύγματος τὴν
                    δύναμιν διήγαγεν εἰς τὴν Εὐρώπην. πορευόμενος δὲ διὰ τῆς Θρᾴκης
                    πολλοὺς προσελαμβάνετο στρατιώτας καὶ τῶν Θρᾳκῶν καὶ τῶν ὁμόρων
                    τούτοις Ἑλλήνων. <milestone n="7" unit="section" />ὡς δ᾽ ἧκεν εἰς τὸν
                    ὀνομαζόμενον Δορίσκον, ἐνταῦθα μετεπέμψατο τὸ ναυτικόν, ὥστε
                    ἀμφοτέρας τὰς δυνάμεις εἰς ἕνα τόπον ἀθροισθῆναι. ἐποιήσατο δὲ καὶ
                    τὸν ἐξετασμὸν τῆς στρατιᾶς ἁπάσης: ἠριθμήθησαν δὲ τῆς πεζῆς
                    δυνάμεως μυριάδες πλείους τῶν ὀγδοήκοντα, νῆες δὲ αἱ σύμπασαι μακραὶ
                    πλείους τῶν χιλίων καὶ διακοσίων, καὶ τούτων Ἑλληνίδες τριακόσιαι
                    καὶ εἴκοσι, τὰ μὲν πληρώματα τῶν ἀνδρῶν παρεχομένων τῶν Ἑλλήνων,
                    τὰ δὲ σκάφη τοῦ βασιλέως χορηγοῦντος: αἱ δὲ λοιπαὶ πᾶσαι βαρβαρικαὶ
                    κατηριθμοῦντο: καὶ τούτων Αἰγύπτιοι μὲν διακοσίας παρέσχοντο,
                    Φοίνικες δὲ τριακοσίας, Κίλικες δὲ ὀγδοήκοντα, Πάμφυλοι δὲ
                    τετταράκοντα, καὶ Λύκιοι τὰς ἴσας, πρὸς δὲ τούτοις Κᾶρες μὲν
                    ὀγδοήκοντα, Κύπριοι δὲ ἑκατὸν καὶ πεντήκοντα. <milestone n="8" unit="section" />τῶν δὲ Ἑλλήνων ἔπεμψαν Δωριεῖς μὲν οἱ πρὸς τῇ
                    Καρίᾳ κατοικοῦντες μετὰ Ῥοδίων καὶ Κῴων τετταράκοντα, Ἴωνες δὲ
                    μετὰ Χίων καὶ Σαμίων ἑκατόν, Αἰολεῖς δὲ μετὰ Λεσβίων καὶ
                    Τενεδίων τετταράκοντα, Ἑλλησπόντιοι δὲ ὀγδοήκοντα σὺν τοῖς περὶ τὸν
                    Πόντον κατοικοῦσι, νησιῶται δὲ πεντήκοντα: τὰς γὰρ νήσους τὰς ἐντὸς
                    Κυανέων καὶ Τριοπίου καὶ Σουνίου προσηγμένος ἦν ὁ βασιλεύς.
                        <milestone n="9" unit="section" />τριήρεις μὲν οὖν τοσαῦται τὸ πλῆθος
                    ὑπῆρχον, ἱππαγωγοὶ δὲ ὀκτακόσιαι πεντήκοντα, αἱ δὲ τριηκόντοροι
                    τρισχίλιαι. ὁ μὲν οὖν Ξέρξης περὶ τὸν ἐξετασμὸν τῶν δυνάμεων
                    διέτριβε περὶ τὸν Δορίσκον. <milestone n="4" unit="chapter" /><milestone n="1" unit="section" /><milestone ed="P" unit="para" />τοῖς δὲ συνέδροις
                    τῶν Ἑλλήνων, ἐπειδὴ πλησίον εἶναι προσαπηγγέλθησαν αἱ τῶν Περσῶν
                    δυνάμεις, ἔδοξε ταχέως ἀποστέλλειν τὴν μὲν ναυτικὴν δύναμιν ἐπ᾽
                    Ἀρτεμίσιον τῆς Εὐβοίας, εὔθετον ὁρῶσι τὸν τόπον τοῦτον πρὸς τὴν
                    ἀπάντησιν τῶν πολεμίων, εἰς δὲ τὰς Θερμοπύλας τοὺς ἱκανοὺς
                    ὁπλίτας, προκαταληψομένους τὰς ἐν τοῖς στενοῖς παρόδους καὶ κωλύσοντας
                    προάγειν ἐπὶ τὴν Ἑλλάδα τοὺς βαρβάρους: ἔσπευδον γὰρ τοὺς τὰ τῶν
                    Ἑλλήνων προελομένους ἐντὸς περιλαβεῖν καὶ σώζειν εἰς τὸ δυνατὸν
                    τοὺς συμμάχους. <milestone n="2" unit="section" />ἡγεῖτο δὲ τοῦ μὲν
                    στόλου παντὸς Εὐρυβιάδης ὁ Λακεδαιμόνιος, τῶν δὲ εἰς Θερμοπύλας
                    ἐκπεμφθέντων Λεωνίδης ὁ τῶν Σπαρτιατῶν βασιλεύς, μέγα φρονῶν ἐπ᾽
                    ἀνδρείᾳ καὶ στρατηγίᾳ. οὗτος δὲ λαβὼν τὴν ἐξουσίαν ἐπήγγειλε
                    χιλίους μόνον ἐπὶ τὴν στρατείαν ἀκολουθεῖν αὐτῷ. <milestone n="3" unit="section" />τῶν δὲ ἐφόρων λεγόντων ὡς ὀλίγους παντελῶς ἄγει
                    πρὸς μεγάλην δύναμιν, καὶ προσταττόντων πλείονας παραλαμβάνειν, εἶπε
                    πρὸς αὐτοὺς ἐν ἀπορρήτοις ὅτι πρὸς μὲν τὸ κωλῦσαι τοὺς βαρβάρους
                    διελθεῖν τὰς παρόδους ὀλίγοι, πρὸς μέντοι γε τὴν πρᾶξιν ἐφ᾽ ἣν
                    πορεύονται νῦν πολλοί. <milestone n="4" unit="section" />αἰνιγματώδους δὲ
                    καὶ ἀσαφοῦς τῆς ἀποκρίσεως γενομένης, ἐπηρώτησαν αὐτὸν εἰ πρὸς
                    εὐτελῆ τινα πρᾶξιν αὐτοὺς ἄγειν διανοεῖται. ἀπεκρίθη δὲ ὅτι τῷ
                    λόγῳ μὲν ἐπὶ τὴν φυλακὴν ἄγει τῶν παρόδων, τῷ δ᾽ ἔργῳ περὶ τῆς
                    κοινῆς ἐλευθερίας ἀποθανουμένους: ὥστε ἐὰν μὲν οἱ χίλιοι
                    πορευθῶσιν, ἐπιφανεστέραν ἔσεσθαι τὴν Σπάρτην τούτων τελευτηκότων,
                    ἐὰν δὲ πανδημεὶ στρατεύσωσι Λακεδαιμόνιοι, παντελῶς ἀπολεῖσθαι τὴν
                    Λακεδαίμονα: οὐδένα γὰρ αὐτῶν τολμήσειν φεύγειν, ἵνα τύχῃ
                    σωτηρίας. <milestone n="5" unit="section" />τῶν μὲν οὖν Λακεδαιμονίων
                    ἦσαν χίλιοι, καὶ σὺν αὐτοῖς Σπαρτιᾶται τριακόσιοι, τῶν δ᾽ ἄλλων
                    Ἑλλήνων τῶν ἅμ᾽ αὐτοῖς συνεκπεμφθέντων ἐπὶ τὰς Θερμοπύλας
                    τρισχίλιοι. <milestone n="6" unit="section" />ὁ μὲν οὖν Λεωνίδης μετὰ
                    τετρακισχιλίων προῆγεν ἐπὶ τὰς Θερμοπύλας, Λοκροὶ δὲ οἱ πλησίον τῶν
                    παρόδων κατοικοῦντες ἐδεδώκεσαν μὲν γῆν καὶ ὕδωρ τοῖς Πέρσαις,
                    κατεπηγγελμένοι δ᾽ ἦσαν προκαταλήψεσθαι τὰς παρόδους: ὡς δ᾽ ἐπύθοντο
                    τὸν Λεωνίδην ἥκειν εἰς Θερμοπύλας, μετενόησαν καὶ μετέθεντο πρὸς
                    τοὺς Ἕλληνας. <milestone n="7" unit="section" />ἧκον δὲ εἰς τὰς
                    Θερμοπύλας καὶ Λοκροὶ χίλιοι καὶ Μηλιέων τοσοῦτοι καὶ Φωκέων οὐ
                    πολὺ λειπόμενοι τῶν χιλίων, ὁμοίως δὲ καὶ Θηβαίων ἀπὸ τῆς ἑτέρας
                    μερίδος ὡς τετρακόσιοι: διεφέροντο γὰρ οἱ τὰς Θήβας κατοικοῦντες πρὸς
                    ἀλλήλους περὶ τῆς πρὸς τοὺς Πέρσας συμμαχίας. οἱ μὲν οὖν μετὰ
                    Λεωνίδου συνταχθέντες Ἕλληνες τοσοῦτοι τὸν ἀριθμὸν ὄντες διέτριβον
                    περὶ τὰς Θερμοπύλας, ἀναμένοντες τὴν τῶν Περσῶν παρουσίαν. <milestone n="5" unit="chapter" /><milestone n="1" unit="section" /><milestone ed="P" unit="para" />Ξέρξης δὲ μετὰ τὸν ἐξετασμὸν τῶν δυνάμεων προῆγε
                    μετὰ παντὸς τοῦ στρατεύματος, καὶ μέχρι μὲν Ἀκάνθου πόλεως τῇ
                    πεζῇ στρατιᾷ πορευομένῳ συμπαρέπλει πᾶς ὁ στόλος, ἐκεῖθεν δὲ κατὰ
                    τὸν διορυχθέντα τόπον διεκομίσθησαν εἰς τὴν ἑτέραν θάλατταν συντόμως
                    καὶ ἀσφαλῶς. <milestone n="2" unit="section" />ὡς δ᾽ ἧκεν ἐπὶ τὸν
                    Μηλιακὸν κόλπον, ἐπύθετο τοὺς πολεμίους προκατειληφέναι τὰς παρόδους.
                    διόπερ ἐνταῦθα προσαναλαβὼν τὴν δύναμιν μετεπέμψατο τοὺς ἀπὸ τῆς
                    Εὐρώπης συμμάχους, οὐ πολὺ λείποντας τῶν εἴκοσι μυριάδων, ὥστ᾽
                    ἔχειν αὐτὸν τοὺς σύμπαντας οὐκ ἐλάττους τῶν ἑκατὸν μυριάδων χωρὶς
                    τῆς ναυτικῆς δυνάμεως. <milestone n="3" unit="section" />ὁ δὲ σύμπας
                    ὄχλος τῶν τε ἐν ταῖς μακραῖς ναυσὶν ὄντων καὶ τῶν τὴν ἀγορὰν καὶ
                    τὴν ἄλλην παρασκευὴν κομιζόντων οὐκ ἐλάττων ἦν τῶν προειρημένων,
                    ὥστε μηδὲν θαυμαστὸν εἶναι τὸ λεγόμενον ὑπὲρ τοῦ πλήθους τῶν ὑπὸ
                    Ξέρξου συναχθέντων: φασὶ γὰρ τοὺς ἀενάους ποταμοὺς διὰ τὴν τοῦ
                    πλήθους συνέχειαν ἐπιλιπεῖν, τὰ δὲ πελάγη τοῖς τῶν νεῶν ἱστίοις
                    κατακαλυφθῆναι. μέγισται μὲν οὖν δυνάμεις τῶν εἰς ἱστορικὴν μνήμην
                    παραδεδομένων αἱ μετὰ Ξέρξου γενόμεναι παραδέδονται. <milestone n="4" unit="section" />τῶν δὲ Περσῶν κατεστρατοπεδευκότων παρὰ τὸν
                    Σπερχειὸν ποταμόν, ὁ μὲν Ξέρξης ἀπέστειλεν ἀγγέλους εἰς τὰς
                    Θερμοπύλας, τοὺς ἅμα μὲν κατασκεψομένους τίνα διάνοιαν ἔχουσι περὶ
                    τοῦ πρὸς αὐτὸν πολέμου: προσέταξε δ᾽ αὐτοῖς παραγγέλλειν,ὅτι
                    βασιλεὺς Ξέρξης κελεύει τὰ μὲν ὅπλα πάντας ἀποθέσθαι, αὐτοὺς δὲ
                    ἀκινδύνους εἰς τὰς πατρίδας ἀπιέναι καὶ συμμάχους εἶναι Περσῶν:
                    καὶ ταῦτα πράξασιν αὐτοῖς ἐπηγγείλατο δώσειν χώραν τοῖς Ἕλλησι
                    πλείω καὶ βελτίω τῆς νῦν ὑπ᾽ αὐτῶν κατεχομένης. <milestone n="5" unit="section" />οἱ δὲ περὶ τὸν Λεωνίδην ἀκούσαντες τῶν ἀγγέλων
                    ἀπεκρίναντο, ὅτι καὶ συμμαχοῦντες τῷ βασιλεῖ χρησιμώτεροι μετὰ τῶν
                    ὅπλων ἔσονται καὶ πολεμεῖν ἀναγκαζόμενοι μετὰ τούτων γενναιότερον
                    ὑπὲρ τῆς ἐλευθερίας ἀγωνιοῦνται: περὶ δὲ τῆς χώρας ἣν ὑπισχνεῖται
                    δώσειν, ὅτι πάτριόν ἐστι τοῖς Ἕλλησι μὴ διὰ κακίαν, ἀλλὰ δι᾽
                    ἀρετὴν κτᾶσθαι χώραν. <milestone n="6" unit="chapter" /><milestone n="1" unit="section" /><milestone ed="P" unit="para" />ὁ δὲ βασιλεὺς ἀκούσας
                    παρὰ τῶν ἀγγέλων τὰς τῶν Ἑλλήνων ἀποκρίσεις προσεκαλέσατο
                    Δημάρατον Σπαρτιάτην, ἐκ τῆς πατρίδος πεφευγότα πρὸς αὐτόν,
                    καταγελάσας δὲ τῶν ἀποκρίσεων ἐπηρώτησε τὸν Λάκωνα, πότερον οἱ
                    Ἕλληνες ὀξύτερον τῶν ἐμῶν ἵππων φεύξονται ἢ πρὸς τηλικαύτας
                    δυνάμεις παρατάξασθαι τολμήσουσι; <milestone n="2" unit="section" />τὸν δὲ
                    Δημάρατον εἰπεῖν φασιν ὡς οὐδ᾽ αὐτὸς σὺ τὴν ἀνδρείαν τῶν Ἑλλήνων
                    ἀγνοεῖς: τοὺς γὰρ ἀφισταμένους τῶν βαρβάρων Ἑλληνικαῖς δυνάμεσι
                    καταπολεμεῖς: ὥστε μὴ νόμιζε τοὺς ὑπὲρ τῆς σῆς ἀρχῆς ἄμεινον τῶν
                    Περσῶν ἀγωνιζομένους ὑπὲρ τῆς ἰδίας ἐλευθερίας ἧττον κινδυνεύσειν
                    πρὸς τοὺς Πέρσας. ὁ δὲ Ξέρξης καταγελάσας αὐτοῦ προσέταξεν
                    ἀκολουθεῖν, ὅπως ἴδῃ φεύγοντας τοὺς Λακεδαιμονίους. <milestone n="3" unit="section" />τὴν δὲ δύναμιν ἀναλαβὼν ἧκεν ἐπὶ τοὺς ἐν
                    Θερμοπύλαις Ἕλληνας, προτάξας ἁπάντων τῶν ἐθνῶν Μήδους, εἴτε δι᾽
                    ἀνδρείαν προκρίνας αὐτοὺς εἴτε καὶ βουλόμενος ἅπαντας ἀπολέσαι:
                    ἐνῆν γὰρ ἔτι φρόνημα τοῖς Μήδοις, τῆς τῶν προγόνων ἡγεμονίας οὐ
                    πάλαι καταπεπονημένης. <milestone n="4" unit="section" />συνυπέδειξε δὲ τοῖς
                    Μήδοις καὶ τῶν ἐν Μαραθῶνι τετελευτηκότων ἀδελφοὺς καὶ υἱούς,
                    νομίζων τούτους ἐκθυμότατα τιμωρήσεσθαι τοὺς Ἕλληνας. οἱ μὲν οὖν
                    Μῆδοι τοῦτον τὸν τρόπον συνταχθέντες προσέπεσον τοῖς φυλάττουσι τὰς
                    Θερμοπύλας: ὁ δὲ Λεωνίδης εὖ παρεσκευασμένος συνήγαγε τοὺς Ἕλληνας
                    ἐπὶ τὸ στενώτατον τῆς παρόδου. <milestone n="7" unit="chapter" /><milestone n="1" unit="section" />γενομένης δὲ μάχης καρτερᾶς, καὶ τῶν μὲν
                    βαρβάρων θεατὴν ἐχόντων τῆς ἀρετῆς τὸν βασιλέα, τῶν δὲ Ἑλλήνων
                    μιμνησκομένων τῆς ἐλευθερίας καὶ παρακαλουμένων ὑπὸ τοῦ Λεωνίδου
                    πρὸς τὸν ἀγῶνα, θαυμαστὸν συνέβαινε γίνεσθαι τὸν κίνδυνον. <milestone n="2" unit="section" />συστάδην γὰρ οὔσης τῆς μάχης καὶ τῶν πληγῶν
                    ἐκ χειρὸς γινομένων, ἔτι δὲ τῆς συστάσεως πεπυκνωμένης, ἐπὶ πολὺν
                    χρόνον ἰσόρροπος ἦν ἡ μάχη. τῶν δ᾽ Ἑλλήνων ὑπερεχόντων ταῖς
                    ἀρεταῖς καὶ τῷ μεγέθει τῶν ἀσπίδων, μόγις ἐνέδωκαν οἱ Μῆδοι:
                    πολλοὶ μὲν γὰρ αὐτῶν ἔπεσον, οὐκ ὀλίγοι δὲ κατετραυματίσθησαν. τοῖς
                    δὲ Μήδοις ἐπιτεταγμένοι Κίσσιοι καὶ Σάκαι κατ᾽ ἀρετὴν ἐπίλεκτοι
                    διεδέξαντο τὴν μάχην, καὶ νεοχμοὶ πρὸς διαπεπονημένους συμβαλόντες
                    ὀλίγον μὲν χρόνον ὑπέμενον τὸν κίνδυνον, κτεινόμενοι δ᾽ ὑπὸ τῶν
                    περὶ τὸν Λεωνίδην καὶ βιασθέντες ὑπεχώρησαν: <milestone n="3" unit="section" />ἀσπίσι γὰρ καὶ πέλταις μικραῖς οἱ βάρβαροι χρώμενοι
                    κατὰ μὲν τὰς εὐρυχωρίας ἐπλεονέκτουν, εὐκίνητοι γινόμενοι, κατὰ δὲ
                    τὰς στενοχωρίας τοὺς μὲν πολεμίους οὐκ εὐχερῶς ἐτίτρωσκον,
                    συμπεφραγμένους καὶ μεγάλαις ἀσπίσι σκεπαζομένους ὅλον τὸ σῶμα,
                    αὐτοὶ δὲ διὰ τὰς κουφότητας τῶν σκεπαστηρίων ὅπλων ἐλαττούμενοι
                    πυκνοῖς τραύμασι περιέπιπτον. <milestone n="4" unit="section" />τέλος δὲ ὁ
                    Ξέρξης ὁρῶν πάντα μὲν τὸν περὶ τὰς παρόδους τόπον νεκρῶν
                    ἐστρωμένον, τοὺς δὲ βαρβάρους οὐχ ὑπομένοντας τὰς τῶν Ἑλλήνων
                    ἀρετάς, προσέπεμψε τοὺς τῶν Περσῶν ἐπιλέκτους, ὀνομαζομένους
                    ἀθανάτους καὶ δοκοῦντας ταῖς ἀνδραγαθίαις πρωτεύειν τῶν
                    συστρατευομένων. ὡς δὲ καὶ οὗτοι βραχὺν ἀντιστάντες χρόνον ἔφυγον,
                    τότε μὲν τῆς νυκτὸς ἐπιλαβούσης διελύθησαν, παρὰ μὲν τοῖς βαρβάροις
                    πολλῶν ἀνῃρημένων, παρὰ δὲ τοῖς Ἕλλησιν ὀλίγων πεπτωκότων.
                        <milestone n="8" unit="chapter" /><milestone n="1" unit="section" />τῇ δ᾽
                    ὑστεραίᾳ Ξέρξης μέν, παρὰ προσδοκίαν αὐτῷ τῆς μάχης λαβούσης τὸ
                    τέλος, ἐξ ἁπάντων τῶν ἐθνῶν ἐπέλεξε τοὺς δοκοῦντας ἀνδρείᾳ καὶ
                    θράσει διαφέρειν, καὶ πολλὰ δεηθεὶς αὐτῶν προεῖπεν, ὅτι βιασαμένοις
                    μὲν αὐτοῖς τὴν εἴσοδον δωρεὰς ἀξιολόγους δώσει, φεύγουσι δὲ θάνατος
                    ἔσται τὸ πρόστιμον. <milestone n="2" unit="section" />τούτων δὲ μετὰ
                    μεγάλης συστροφῆς καὶ βίας ἐπιρραξάντων τοῖς Ἕλλησιν, οἱ περὶ
                    Λεωνίδην τότε συμφράξαντες καὶ τείχει παραπλησίαν ποιησάμενοι τὴν
                    σύστασιν ἐκθύμως ἠγωνίζοντο. ἐπὶ τοσοῦτο δὲ προέβησαν ταῖς
                    προθυμίαις, ὥστε τοὺς εἰωθότας ἐκ διαδοχῆς μεταλαμβάνειν τῆς μάχης
                    οὐ συνεχώρησαν, ἀλλὰ τῇ συνεχείᾳ τῆς κακοπαθείας περιγενόμενοι
                    πολλοὺς ἀνῄρουν τῶν ἐπιλέκτων βαρβάρων. <milestone n="3" unit="section" />ἐνημερεύοντες δὲ τοῖς κινδύνοις ἡμιλλῶντο πρὸς ἀλλήλους: οἱ μὲν
                    γὰρ πρεσβύτεροι πρὸς τὰς τῶν νέων ἀκμὰς παρεβάλλοντο, οἱ δὲ νεώτεροι
                    πρὸς τὰς τῶν πρεσβυτέρων ἐμπειρίας τε καὶ δόξας ἡμιλλῶντο. τέλος δὲ
                    φευγόντων καὶ τῶν ἐπιλέκτων, οἱ τὴν ἐπιτεταγμένην στάσιν ἔχοντες
                    τῶν βαρβάρων συμφράξαντες οὐκ εἴων φεύγειν τοὺς ἐπιλέκτους: διόπερ
                    ἠναγκάζοντο πάλιν ἀναστρέφειν καὶ μάχεσθαι. <milestone n="4" unit="section" />ἀπορουμένου δὲ τοῦ βασιλέως καὶ νομίζοντος μηδένα
                    τολμήσειν ἔτι μάχεσθαι, ἧκε πρὸς αὐτὸν Τραχίνιός τις τῶν
                    ἐγχωρίων, ἔμπειρος ὢν τῆς ὀρεινῆς χώρας. οὗτος τῷ Ξέρξῃ
                    προσελθὼν ἐπηγγείλατο διά τινος ἀτραποῦ στενῆς καὶ παρακρήμνου τοὺς
                    Πέρσας ὁδηγήσειν, ὥστε γενέσθαι τοὺς συνελθόντας αὐτῷ κατόπιν τῶν
                    περὶ τὸν Λεωνίδην, καὶ τούτῳ τῷ τρόπῳ περιληφθέντας αὐτοὺς εἰς
                    τὸ μέσον ῥᾳδίως ἀναιρεθήσεσθαι. <milestone n="5" unit="section" />ὁ δὲ
                    βασιλεὺς περιχαρὴς ἐγένετο, καὶ τιμήσας δωρεαῖς τὸν Τραχίνιον
                    συνεξέπεμψεν αὐτῷ στρατιώτας δισμυρίους νυκτός. τῶν δὲ παρὰ τοῖς
                    Πέρσαις τις ὄνομα Τυρραστιάδας, τὸ γένος ὢν Κυμαῖος, φιλόκαλος δὲ
                    καὶ τὸν τρόπον ὢν ἀγαθός, διαδρὰς ἐκ τῆς τῶν Περσῶν παρεμβολῆς
                    νυκτὸς ἧκε πρὸς τοὺς περὶ τὸν Λεωνίδην, καὶ τὰ περὶ τὸν Τραχίνιον
                    ἀγνοοῦσιν ἐδήλωσεν. <milestone n="9" unit="chapter" /><milestone n="1" unit="section" /><milestone ed="P" unit="para" />ἀκούσαντες δ᾽ οἱ
                    Ἕλληνες συνήδρευσαν περὶ μέσας νύκτας καὶ ἐβουλεύοντο περὶ τῶν
                    ἐπιφερομένων κινδύνων. ἔνιοι μὲν οὖν ἔφασαν δεῖν παραχρῆμα
                    καταλιπόντας τὰς παρόδους διασώζεσθαι πρὸς τοὺς συμμάχους: ἀδύνατον
                    γὰρ εἶναι τοῖς μείνασι τυχεῖν σωτηρίας: Λεωνίδης δὲ ὁ βασιλεὺς τῶν
                    Λακεδαιμονίων φιλοτιμούμενος αὑτῷ τε δόξαν περιθεῖναι μεγάλην καὶ
                    τοῖς Σπαρτιάταις, προσέταξε τοὺς μὲν ἄλλους Ἕλληνας ἅπαντας
                    ἀπιέναι καὶ σώζειν ἑαυτούς, ἵνα κατὰ τὰς ἄλλας μάχας
                    συναγωνίζωνται τοῖς Ἕλλησιν, αὐτοὺς δὲ τοὺς Λακεδαιμονίους ἔφησε
                    δεῖν μένειν καὶ τὴν φυλακὴν τῶν παρόδων μὴ λιπεῖν: πρέπειν γὰρ τοὺς
                    ἡγουμένους τῆς Ἑλλάδος ὑπὲρ τῶν πρωτείων ἀγωνιζομένους ἀποθνήσκειν
                    ἑτοίμως. <milestone n="2" unit="section" />εὐθὺς οὖν οἱ μὲν ἄλλοι
                    πάντες ἀπηλλάγησαν, ὁ δὲ Λεωνίδης μετὰ τῶν πολιτῶν ἡρωικὰς πράξεις
                    καὶ παραδόξους ἐπετελέσατο. ὀλίγων δ᾽ ὄντων Λακεδαιμονίων, Θεσπιεῖς
                    γὰρ μόνους παρακατέσχε, καὶ τοὺς σύμπαντας ἔχων οὐ πλείους τῶν
                    πεντακοσίων, ἕτοιμος ἦν ὑποδέξασθαι τὸν ὑπὲρ τῆς Ἑλλάδος θάνατον.
                        <milestone n="3" unit="section" />μετὰ δὲ ταῦτα οἱ μὲν μετὰ τοῦ
                    Τραχινίου Πέρσαι περιελθόντες τὰς δυσχωρίας ἄφνω τοὺς περὶ τὸν
                    Λεωνίδην ἀπέλαβον εἰς τὸ μέσον, οἱ δ᾽ Ἕλληνες τὴν μὲν σωτηρίαν
                    ἀπογνόντες, τὴν δ᾽ εὐδοξίαν ἑλόμενοι, μιᾷ φωνῇ τὸν ἡγούμενον
                    ἠξίουν ἄγειν ἐπὶ τοὺς πολεμίους, πρὶν ἢ γνῶναι τοὺς Πέρσας τὴν
                    τῶν ἰδίων περίοδον. <milestone n="4" unit="section" />Λεωνίδης δὲ τὴν
                    ἑτοιμότητα τῶν στρατιωτῶν ἀποδεξάμενος, τούτοις παρήγγειλε ταχέως
                    ἀριστοποιεῖσθαι, ὡς ἐν ᾄδου δειπνησομένους: αὐτὸς δ᾽ ἀκολούθως τῇ
                    παραγγελίᾳ τροφὴν προσηνέγκατο, νομίζων οὕτω δυνήσεσθαι πολὺν χρόνον
                    ἰσχύειν καὶ φέρειν τὴν ἐν τοῖς κινδύνοις ὑπομονήν. ἐπεὶ δὲ
                    συντόμως ἀναλαβόντες αὑτοὺς ἕτοιμοι πάντες ὑπῆρξαν, παρήγγειλε τοῖς
                    στρατιώταις εἰσπεσόντας εἰς τὴν παρεμβολὴν φονεύειν τοὺς ἐντυγχάνοντας
                    καὶ ἐπ᾽ αὐτὴν ὁρμῆσαι τὴν τοῦ βασιλέως σκηνήν. <milestone n="10" unit="chapter" /><milestone n="1" unit="section" />οὗτοι μὲν οὖν
                    ἀκολούθως ταῖς παραγγελίαις συμφράξαντες νυκτὸς εἰσέπεσον εἰς τὴν τῶν
                    Περσῶν στρατοπεδείαν, προκαθηγουμένου τοῦ Λεωνίδου: οἱ δὲ βάρβαροι
                    διά τε τὸ παράδοξον καὶ τὴν ἄγνοιαν μετὰ πολλοῦ θορύβου συνέτρεχον
                    ἐκ τῶν σκηνῶν ἀτάκτως, καὶ νομίσαντες τοὺς μετὰ τοῦ Τραχινίου
                    πορευομένους ἀπολωλέναι καὶ τὴν δύναμιν ἅπασαν τῶν Ἑλλήνων
                    παρεῖναι, κατεπλάγησαν. <milestone n="2" unit="section" />διὸ καὶ πολλοὶ
                    μὲν ὑπὸ τῶν περὶ τὸν Λεωνίδην ἀνῃροῦντο, πλείους δὲ ὑπὸ τῶν
                    ἰδίων ὡς ὑπὸ πολεμίων διὰ τὴν ἄγνοιαν ἀπώλοντο. ἥ τε γὰρ νὺξ
                    ἀφῃρεῖτο τὴν ἀληθινὴν ἐπίγνωσιν, ἥ τε ταραχὴ καθ᾽ ὅλην οὖσα τὴν
                    στρατοπεδείαν εὐλόγως πολὺν ἐποίει φόνον: ἔκτεινον γὰρ ἀλλήλους, οὐ
                    διδούσης τῆς περιστάσεως τὸν ἐξετασμὸν ἀκριβῆ διὰ τὸ μήτε ἡγεμόνος
                    παραγγελίαν μήτε συνθήματος ἐρώτησιν μήτε ὅλως διανοίας κατάστασιν
                    ὑπάρχειν. <milestone n="3" unit="section" />εἰ μὲν οὖν ὁ βασιλεὺς
                    ἔμεινεν ἐπὶ τῆς βασιλικῆς σκηνῆς, ῥᾳδίως ἂν καὶ αὐτὸς ὑπὸ τῶν
                    Ἑλλήνων ἀνῄρητο καὶ ὁ πόλεμος ἅπας ταχείας ἂν ἐτετεύχει
                    καταλύσεως: νῦν δ᾽ ὁ μὲν Ξέρξης ἦν ἐκπεπηδηκὼς πρὸς τὴν ταραχήν,
                    οἱ δ᾽ Ἕλληνες εἰσπεσόντες εἰς τὴν σκηνὴν τοὺς ἐγκαταληφθέντας ἐν
                    αὐτῇ σχεδὸν ἅπαντας ἐφόνευσαν. <milestone n="4" unit="section" />τῆς δὲ
                    νυκτὸς καθεστώσης ἐπλανῶντο καθ᾽ ὅλην τὴν παρεμβολὴν ζητοῦντες τὸν
                    Ξέρξην εὐλόγως: ἡμέρας δὲ γενομένης καὶ τῆς ὅλης περιστάσεως
                    δηλωθείσης, οἱ μὲν Πέρσαι θεωροῦντες ὀλίγους ὄντας τοὺς Ἕλληνας,
                    κατεφρόνησαν αὐτῶν, καὶ κατὰ στόμα μὲν οὐ συνεπλέκοντο, φοβούμενοι
                    τὰς ἀρετὰς αὐτῶν, ἐκ δὲ τῶν πλαγίων καὶ ἐξόπισθεν περιιστάμενοι
                    καὶ πανταχόθεν τοξεύοντες καὶ ἀκοντίζοντες ἅπαντας ἀπέκτειναν. οἱ
                    μὲν οὖν μετὰ Λεωνίδου τὰς ἐν Θερμοπύλαις παρόδους τηροῦντες
                    τοιοῦτον ἔσχον τοῦ βίου τὸ τέλος. <milestone n="11" unit="chapter" /><milestone n="1" unit="section" /><milestone ed="P" unit="para" />ὧν τὰς
                    ἀρετὰς τίς οὐκ ἂν θαυμάσειεν; οἵτινες μιᾷ γνώμῃ χρησάμενοι τὴν
                    μὲν ἀφωρισμένην τάξιν ὑπὸ τῆς Ἑλλάδος οὐκ ἔλιπον, τὸν ἑαυτῶν δὲ
                    βίον προθύμως ἐπέδωκαν εἰς τὴν κοινὴν τῶν Ἑλλήνων σωτηρίαν, καὶ
                    μᾶλλον εἵλοντο τελευτᾶν καλῶς ἢ ζῆν αἰσχρῶς. καὶ τὴν τῶν Περσῶν
                    δὲ κατάπληξιν οὐκ ἄν τις ἀπιστήσαι γενέσθαι. <milestone n="2" unit="section" />τίς γὰρ ἂν τῶν βαρβάρων ὑπέλαβε τὸ γεγενημένον;
                    τίς δ᾽ ἂν προσεδόκησεν ὅτι πεντακόσιοι τὸν ἀριθμὸν ὄντες ἐτόλμησαν
                    ἐπιθέσθαι ταῖς ἑκατὸν μυριάσι; διὸ καὶ τίς οὐκ ἂν τῶν
                    μεταγενεστέρων ζηλώσαι τὴν ἀρετὴν τῶν ἀνδρῶν, οἵτινες τῷ μεγέθει
                    τῆς περιστάσεως κατεσχημένοι τοῖς μὲν σώμασι κατεπονήθησαν, ταῖς δὲ
                    ψυχαῖς οὐχ ἡττήθησαν; τοιγαροῦν οὗτοι μόνοι τῶν μνημονευομένων
                    κρατηθέντες ἐνδοξότεροι γεγόνασι τῶν ἄλλων τῶν τὰς καλλίστας νίκας
                    ἀπενηνεγμένων. χρὴ γὰρ οὐκ ἐκ τῶν ἀποτελεσμάτων κρίνειν τοὺς
                    ἀγαθοὺς ἄνδρας, ἀλλ᾽ ἐκ τῆς προαιρέσεως: τοῦ μὲν γὰρ ἡ τύχη κυρία,
                    τοῦ δ᾽ ἡ προαίρεσις δοκιμάζεται. <milestone n="3" unit="section" />τίς γὰρ
                    ἂν ἐκείνων ἀμείνους ἄνδρας κρίνειεν, οἵτινες οὐδὲ τῷ χιλιοστῷ
                    μέρει τῶν πολεμίων ἴσοι τὸν ἀριθμὸν ὄντες ἐτόλμησαν τοῖς
                    ἀπιστουμένοις πλήθεσι παρατάξαι τὴν ἑαυτῶν ἀρετήν; οὐ κρατήσειν τῶν
                    τοσούτων μυριάδων ἐλπίζοντες, ἀλλ᾽ ἀνδραγαθίᾳ τοὺς πρὸ αὐτῶν
                    ἅπαντας ὑπερβαλεῖν νομίζοντες, καὶ τὴν μὲν μάχην αὑτοῖς εἶναι
                    κρίνοντες πρὸς τοὺς βαρβάρους, τὸν ἀγῶνα δὲ καὶ τὴν ὑπὲρ τῶν
                    ἀριστείων κρίσιν πρὸς ἅπαντας τοὺς ἐπ᾽ ἀρετῇ θαυμαζομένους
                    ὑπάρχειν. <milestone n="4" unit="section" />μόνοι γὰρ τῶν ἐξ αἰῶνος
                    μνημονευομένων εἵλοντο μᾶλλον τηρεῖν τοὺς τῆς πόλεως νόμους ἢ τὰς
                    ἰδίας ψυχάς, οὐ δυσφοροῦντες ἐπὶ τῷ μεγίστους ἑαυτοῖς ἐφεστάναι
                    κινδύνους, ἀλλὰ κρίνοντες εὐκταιότατον εἶναι τοῖς ἀρετὴν ἀσκοῦσι
                    τοιούτων ἀγώνων τυγχάνειν. <milestone n="5" unit="section" />δικαίως δ᾽ ἄν
                    τις τούτους καὶ τῆς κοινῆς τῶν Ἑλλήνων ἐλευθερίας αἰτίους ἡγήσαιτο
                    ἢ τοὺς ὕστερον ἐν ταῖς πρὸς Ξέρξην μάχαις νικήσαντας: τούτων γὰρ
                    τῶν πράξεων μνημονεύοντες οἱ μὲν βάρβαροι κατεπλάγησαν, οἱ δὲ
                    Ἕλληνες παρωξύνθησαν πρὸς τὴν ὁμοίαν ἀνδραγαθίαν. <milestone n="6" unit="section" />καθόλου δὲ μόνοι τῶν πρὸ ἑαυτῶν διὰ τὴν ὑπερβολὴν
                    τῆς ἀρετῆς εἰς ἀθανασίαν μετήλλαξαν. διόπερ οὐχ οἱ τῶν ἱστοριῶν
                    συγγραφεῖς μόνον, ἀλλὰ πολλοὶ καὶ τῶν ποιητῶν καθύμνησαν αὐτῶν τὰς
                    ἀνδραγαθίας: ὧν γέγονε καὶ Σιμωνίδης, ὁ μελοποιός, ἄξιον τῆς
                    ἀρετῆς αὐτῶν ποιήσας ἐγκώμιον, ἐν ᾧ λέγει<quote type="verse">
                        <l met="lyric">τῶν ἐν Θερμοπύλαις θανόντων</l>
                        <l>εὐκλεὴς μὲν ἁ τύχα, καλὸς δ᾽ ὁ πότμος,</l>
                        <l>βωμὸς δ᾽ ὁ τάφος, πρὸ γόων δὲ μνᾶστις, ὁ δ᾽ οἶτος ἔπαινος.</l>
                        <l>ἐντάφιον δὲ τοιοῦτον οὔτ᾽ εὐρὼς</l>
                        <l>οὔθ᾽ ὁ πανδαμάτωρ ἀμαυρώσει χρόνος.</l>
                        <l>ἀνδρῶν ἀγαθῶν ὅδε σηκὸς οἰκέταν εὐδοξίαν</l>
                        <l>Ἑλλάδος εἵλετο. μαρτυρεῖ δὲ καὶ Λεωνίδας</l>
                        <l>ὁ Σπάρτας βασιλεύς, ἀρετᾶς μέγαν λελοιπὼς</l>
                        <l>κόσμον ἀέναόν τε κλέος.</l>
                    </quote><bibl n="Simon. 1" default="NO">σιμονιδες φρ. 1 （βεργκ）</bibl>
                    <milestone n="12" unit="chapter" /><milestone n="1" unit="section" /><milestone ed="P" unit="para" />ἡμεῖς δὲ ἀρκούντως περὶ τῆς τούτων τῶν ἀνδρῶν
                    ἀρετῆς εἰρηκότες ἐπάνιμεν ἐπὶ τὰ συνεχῆ τοῖς εἰρημένοις. Ξέρξης
                    γὰρ τῶν παρόδων τὸν εἰρημένον τρόπον κρατήσας καὶ κατὰ τὴν παροιμίαν
                    τὴν Καδμείαν νίκην νενικηκώς, ὀλίγους μὲν τῶν πολεμίων ἀνεῖλε,
                    πολλαπλασίους δὲ τῶν ἰδίων ἀπώλεσεν. ἐπεὶ δὲ πεζῇ τῶν παρόδων
                    ἐκυρίευσε, τῶν κατὰ τὴν θάλατταν ἀγώνων ἔκρινε λαμβάνειν πεῖραν.
                        <milestone n="2" unit="section" />εὐθὺς οὖν τὸν ἀφηγούμενον τοῦ
                    στόλου Μεγαβάτην προσκαλεσάμενος διεκελεύσατο πλεῖν ἐπὶ τὸ τῶν
                    Ἑλλήνων ναυτικὸν καὶ πειρᾶσθαι παντὶ τῷ στόλῳ ναυμαχεῖν πρὸς τοὺς
                    Ἕλληνας. <milestone n="3" unit="section" />ὁ δὲ ταῖς τοῦ βασιλέως
                    παραγγελίαις ἀκολουθῶν ἐκ Πύδνης τῆς Μακεδονικῆς ἀνήχθη παντὶ τῷ
                    στόλῳ, καὶ κατέπλευσε τῆς Μαγνησίας πρὸς ἄκραν τὴν ὀνομαζομένην
                    Σηπιάδα. ἐνταῦθα δὲ μεγάλου πνεύματος ἐπιγενομένου ἀπέβαλε ναῦς
                    μακρὰς μὲν ὑπὲρ τὰς τριακοσίας, ἱππαγωγοὺς δὲ καὶ τῶν ἄλλων
                    παμπληθεῖς. λήξαντος δὲ τοῦ πνεύματος ἀναχθεὶς κατέπλευσεν εἰς
                    Ἀφέτας τῆς Μαγνησίας. ἐκεῖθεν δὲ διακοσίας τριήρεις ἐξέπεμψε,
                    προστάξας τοῖς ἡγεμόσι περιπλεῦσαι καὶ τὴν Εὔβοιαν δεξιὰν λαβόντας
                    κυκλώσασθαι τοὺς πολεμίους. <milestone n="4" unit="section" />οἱ δ᾽
                    Ἕλληνες ὥρμουν μὲν ἐπ᾽ Ἀρτεμισίῳ τῆς Εὐβοίας, εἶχον δὲ τὰς
                    πάσας τριήρεις διακοσίας καὶ ὀγδοήκοντα: καὶ τούτων ἦσαν τῶν μὲν
                    Ἀθηναίων ἑκατὸν καὶ τετταράκοντα, αἱ δὲ λοιπαὶ τῶν ἄλλων
                    Ἑλλήνων. τούτων δὲ ναύαρχος μὲν ἦν Εὐρυβιάδης ὁ Σπαρτιάτης,
                    διῴκει δὲ τὰ περὶ τὸν στόλον Θεμιστοκλῆς ὁ Ἀθηναῖος: οὗτος γὰρ
                    διὰ σύνεσιν καὶ στρατηγίαν μεγάλης ἀποδοχῆς ἐτύγχανεν οὐ μόνον ἐν
                    τοῖς κατὰ τὸ ναυτικὸν Ἕλλησιν, ἀλλὰ καὶ παρ᾽ αὐτῷ τῷ
                    Εὐρυβιάδῃ, καὶ πάντες τούτῳ προσέχοντες προθύμως ὑπήκουον.
                        <milestone n="5" unit="section" />προτεθείσης δὲ βουλῆς ἐν τοῖς τῶν
                    νεῶν ἡγεμόσι περὶ τῆς ναυμαχίας, οἱ μὲν ἄλλοι πάντες τὴν ἡσυχίαν
                    ἔκριναν ἔχειν καὶ τὸν ἐπίπλουν τῶν πολεμίων ἀναδέχεσθαι, μόνος δὲ
                    Θεμιστοκλῆς τὴν ἐναντίαν ἀπεφήνατο γνώμην, διδάσκων ὅτι συμφέρει
                    παντὶ τῷ στόλῳ συντεταγμένῳ πλεῖν ἐπὶ τοὺς πολεμίους: οὕτω γὰρ
                    αὐτοὺς πλεονεκτήσειν ἀθρόαις ταῖς ναυσὶν ἐπιπλέοντας τοῖς διὰ τὴν
                    ταραχὴν διεσπασμένην ἔχουσι τὴν τάξιν, ὡς ἂν ἐκ πολλῶν καὶ
                    διεστηκότων λιμένων ἐκπλέουσι. τέλος δὲ κατὰ τὴν Θεμιστοκλέους κρίσιν
                    οἱ Ἕλληνες παντὶ τῷ στόλῳ τοῖς πολεμίοις ἐπέπλευσαν. <milestone n="6" unit="section" />τῶν δὲ βαρβάρων ἐκ πολλῶν λιμένων ἀναγομένων,
                    τὸ μὲν πρῶτον οἱ περὶ τὸν Θεμιστοκλέα διεσπαρμένοις τοῖς Πέρσαις
                    συμπλεκόμενοι πολλὰς μὲν ναῦς κατέδυσαν, οὐκ ὀλίγας δὲ φυγεῖν
                    ἀναγκάσαντες μέχρι τῆς γῆς κατεδίωξαν: μετὰ δὲ ταῦτα παντὸς τοῦ
                    στόλου συναχθέντος καὶ γενομένης ναυμαχίας ἰσχυρᾶς, μέρει μὲν τῶν
                    νεῶν ἑκάτεροι ἐπροτέρησαν, οὐδέτεροι δὲ ὁλοσχερεῖ νίκῃ
                    πλεονεκτήσαντες νυκτὸς ἐπιλαβούσης διελύθησαν. <milestone n="13" unit="chapter" /><milestone n="1" unit="section" /><milestone ed="P" unit="para" />μετὰ δὲ τὴν ναυμαχίαν χειμὼν ἐπιγενόμενος μέγας πολλὰς
                    ἐκτὸς τοῦ λιμένος ὁρμούσας τῶν νεῶν διέφθειρεν, ὥστε δοκεῖν τὸ
                    θεῖον ἀντιλαμβάνεσθαι τῶν Ἑλλήνων, ἵνα τοῦ πλήθους τῶν βαρβαρικῶν
                    νεῶν ταπεινωθέντος ἀντίπαλος ἡ τῶν Ἑλλήνων δύναμις γένηται καὶ πρὸς
                    τὰς ναυμαχίας ἀξιόχρεως διόπερ οἱ μὲν Ἕλληνες ἀεὶ μᾶλλον
                    ἐθάρρουν, οἱ δὲ βάρβαροι ἀεὶ πρὸς τοὺς κινδύνους ἐγίνοντο
                    δειλότεροι. οὐ μὴν ἀλλ᾽ ἀναλαβόντες ἑαυτοὺς ἐκ τῆς ναυαγίας ἁπάσαις
                    ταῖς ναυσὶν ἀνήχθησαν ἐπὶ τοὺς πολεμίους. <milestone n="2" unit="section" />οἱ δ᾽ Ἕλληνες, προσγενομένων αὐτοῖς τριήρων
                    πεντήκοντα Ἀττικῶν, ἀντιπαρετάχθησαν τοῖς βαρβάροις. ἦν δ᾽ αὐτῶν ἡ
                    ναυμαχία παραπλήσιος ταῖς περὶ τὰς Θερμοπύλας μάχαις: οἱ μὲν γὰρ
                    Πέρσαι διεγνώκεσαν βιάσασθαι τοὺς Ἕλληνας καὶ τὸν Εὔριπον
                    διεκπλεῦσαι, οἱ δ᾽ Ἕλληνες ἐμφράξαντες τὰ στενὰ προεμάχοντο τῶν
                    ἐντὸς τῆς Εὐβοίας συμμαχούντων. γενομένης δὲ ναυμαχίας ἰσχυρᾶς
                    πολλαὶ νῆες παρ᾽ ἀμφοτέρων διεφθάρησαν, καὶ νυκτὸς ἐπιγενομένης
                    ἠναγκάσθησαν ἀνακάμπτειν ἐπὶ τοὺς οἰκείους λιμένας. ἀριστεῦσαι δὲ
                    ἐν ἀμφοτέραις ταῖς ναυμαχίαις φασὶ παρὰ μὲν τοῖς Ἕλλησιν
                    Ἀθηναίους, παρὰ δὲ τοῖς βαρβάροις Σιδωνίους. <milestone n="3" unit="section" />μετὰ δὲ ταῦτα οἱ Ἕλληνες ἀκούσαντες τὰ περὶ
                    Θερμοπύλας γενόμενα, πυθόμενοι δὲ καὶ τοὺς Πέρσας πεζῇ προάγειν
                    ἐπὶ τὰς Ἀθήνας, ἠθύμησαν: διόπερ ἀποπλεύσαντες εἰς Σαλαμῖνα
                    διέτριβον ἐνταῦθα. <milestone n="4" unit="section" />οἱ δ᾽ Ἀθηναῖοι
                    θεωροῦντες πανδημεὶ κινδυνεύοντας τοὺς ἐν ταῖς Ἀθήναις, τέκνα καὶ
                    γυναῖκας καὶ τῶν ἄλλων χρησίμων ὅσα δυνατὸν ἦν εἰς τὰς ναῦς
                    ἐνθέντες διεκόμισαν εἰς Σαλαμῖνα. <milestone n="5" unit="section" />ὁ δὲ
                    τῶν Περσῶν ναύαρχος πυθόμενος τὸν τῶν πολεμίων ἀπόπλουν, κατῆρεν εἰς
                    τὴν Εὔβοιαν μετὰ παντὸς τοῦ στόλου, καὶ τὴν τῶν Ἱστιαιέων πόλιν
                    βίᾳ χειρωσάμενος καὶ διαρπάσας τὴν χώραν αὐτῶν ἐδῄωσεν. <milestone n="14" unit="chapter" /><milestone n="1" unit="section" /><milestone ed="P" unit="para" />ἅμα δὲ τούτοις πραττομένοις Ξέρξης ἀπὸ τῶν
                    Θερμοπυλῶν ἀναζεύξας προῆγε διὰ τῆς Φωκέων χώρας, πορθῶν μὲν τὰς
                    πόλεις, καταφθείρων δὲ τὰς ἐπὶ τῆς χώρας κτήσεις. οἱ δὲ Φωκεῖς τὰ
                    τῶν Ἑλλήνων ᾑρημένοι, καὶ θεωροῦντες αὐτοὺς οὐκ ἀξιομάχους
                    ὄντας, τὰς μὲν πόλεις ἁπάσας ἐξέλιπον πανδημεί, πρὸς δὲ τὰς
                    δυσχωρίας τὰς ἐν τῷ Παρνασσῷ κατέφυγον. <milestone n="2" unit="section" />μετὰ δὲ ταῦτα ὁ βασιλεὺς τὴν μὲν τῶν Δωριέων χώραν διεξιὼν οὐδὲν
                    ἠδίκει: συνεμάχουν γὰρ Πέρσαις: αὐτοῦ δὲ μέρος μὲν τῆς δυνάμεως
                    ἀπέλιπε, καὶ προσέταξεν εἰς Δελφοὺς ἰέναι καὶ τὸ μὲν τέμενος τοῦ
                    Ἀπόλλωνος ἐμπρῆσαι, τὰ δὲ ἀναθήματα συλῆσαι, αὐτὸς δὲ μετὰ τῶν
                    ἄλλων βαρβάρων προελθὼν εἰς τὴν Βοιωτίαν κατεστρατοπέδευσεν. <milestone n="3" unit="section" />οἱ δ᾽ ἐπὶ τὴν σύλησιν τοῦ μαντείου πεμφθέντες
                    προῆλθον μὲν μέχρι τοῦ ναοῦ τῆς Προναίας Ἀθηνᾶς, ἐνταῦθα δὲ
                    παραδόξως ὄμβρων μεγάλων καὶ κεραυνῶν πολλῶν ἐκ τοῦ περιέχοντος
                    πεσόντων, πρὸς δὲ τούτοις τῶν χειμώνων πέτρας μεγάλας ἀπορρηξάντων
                    εἰς τὸ στρατόπεδον τῶν βαρβάρων, συνέβη διαφθαρῆναι συχνοὺς τῶν
                    Περσῶν, πάντας δὲ καταπλαγέντας τὴν τῶν θεῶν ἐνέργειαν φυγεῖν ἐκ
                    τῶν τόπων. <milestone n="4" unit="section" />τὸ μὲν οὖν ἐν Δελφοῖς
                    μαντεῖον δαιμονίᾳ τινὶ προνοίᾳ τὴν σύλησιν διέφυγεν: οἱ δὲ Δελφοὶ
                    τῆς τῶν θεῶν ἐπιφανείας ἀθάνατον ὑπόμνημα καταλιπεῖν τοῖς
                    μεταγενεστέροις βουλόμενοι, τρόπαιον ἔστησαν παρὰ τὸ τῆς Προναίας
                    Ἀθηνᾶς ἱερόν, ἐν ᾧ τόδε τὸ ἐλεγεῖον ἐνέγραψαν,<quote type="verse">
                        <l met="elegiac">μνᾶμά τ᾽ ἀλεξάνδρου πολέμου καὶ μάρτυρα νίκας</l>
                        <l>Δελφοί με στᾶσαν, Ζανὶ χαριζόμενοι</l>
                        <l>σὺν Φοίβῳ, πτολίπορθον ἀπωσαμένοις στίχα Μήδων</l>
                        <l>καὶ χαλκοστέφανον ῥυσαμένοις τέμενος.</l>
                    </quote>
                    <milestone n="5" unit="section" />Ξέρξης δὲ διὰ τῆς Βοιωτίας διεξιὼν τὴν
                    μὲν τῶν Θεσπιέων χώραν κατέφθειρε, τὰς δὲ Πλαταιὰς ἐρήμους οὔσας
                    ἐνέπρησεν: οἱ γὰρ ἐν ταῖς πόλεσι ταύταις κατοικοῦντες ἐπεφεύγεσαν
                    εἰς Πελοπόννησον πανδημεί. μετὰ δὲ ταῦτα εἰς τὴν Ἀττικὴν
                    ἐμβαλόντες τὴν μὲν χώραν ἐδῄωσαν, τὰς δὲ Ἀθήνας κατέσκαψαν καὶ
                    τοὺς τῶν θεῶν ναοὺς ἐνέπρησαν. τοῦ δὲ βασιλέως περὶ ταῦτα
                    διατρίβοντος, κατέπλευσεν ὁ στόλος ἐκ τῆς Εὐβοίας εἰς τὴν Ἀττικήν,
                    πεπορθηκὼς τήν τε Εὔβοιαν καὶ τὴν παράλιον τῆς Ἀττικῆς. <milestone n="15" unit="chapter" /><milestone n="1" unit="section" /><milestone ed="P" unit="para" />κατὰ δὲ τοῦτον τὸν καιρὸν Κερκυραῖοι μὲν πληρώσαντες
                    ἑξήκοντα τριήρεις διέτριβον περὶ τὴν Πελοπόννησον, ὡς μὲν αὐτοί
                    φασιν, οὐ δυνάμενοι κάμψαι τὸ περὶ τὸν Μαλέαν ἀκρωτήριον, ὡς δέ
                    τινες τῶν συγγραφέων ἱστοροῦσι, καραδοκοῦντες τὰς τοῦ πολέμου ῥοπάς,
                    ὅπως Περσῶν μὲν κρατησάντων ἐκείνοις δῶσιν ὕδωρ καὶ γῆν, τῶν δ᾽
                    Ἑλλήνων νικώντων δόξωσιν αὐτοῖς βεβοηθηκέναι. <milestone n="2" unit="section" />οἱ δὲ περὶ τὴν Σαλαμῖνα διατρίβοντες Ἀθηναῖοι,
                    θεωροῦντες τὴν Ἀττικὴν πυρπολουμένην καὶ τὸ τέμενος τῆς Ἀθηνᾶς
                    ἀκούοντες κατεσκάφθαι, δεινῶς ἠθύμουν. ὁμοίως δὲ καὶ τοὺς ἄλλους
                    Ἕλληνας πολὺς κατεῖχε φόβος πανταχόθεν συνεληλαμένους εἰς αὐτὴν τὴν
                    Πελοπόννησον. ἔδοξεν οὖν αὐτοῖς πάντας τοὺς ἐφ᾽ ἡγεμονίας
                    τεταγμένους συνεδρεῦσαι καὶ βουλεύσασθαι, κατὰ ποίους τόπους συμφέρει
                    ποιεῖσθαι τὴν ναυμαχίαν. <milestone n="3" unit="section" />πολλῶν δὲ καὶ
                    ποικίλων λόγων ῥηθέντων, οἱ μὲν Πελοποννήσιοι, τῆς ἰδίας μόνον
                    ἀσφαλείας φροντίζοντες, ἔφασαν δεῖν περὶ τὸν Ἰσθμὸν συστήσασθαι τὸν
                    ἀγῶνα: τετειχισμένου γὰρ αὐτοῦ καλῶς, ἐάν τι περὶ τὴν ναυμαχίαν
                    γένηται πταῖσμα, δυνήσεσθαι τοὺς ἠτυχηκότας εἰς ἑτοιμοτάτην ἀσφάλειαν
                    καταφυγεῖν τὴν Πελοπόννησον: ἐὰν δὲ συγκλείσωσιν ἑαυτοὺς εἰς μικρὰν
                    νῆσον τὴν Σαλαμῖνα, δυσβοηθήτοις κακοῖς περιπεσεῖσθαι. <milestone n="4" unit="section" />Θεμιστοκλῆς δὲ συνεβούλευσε περὶ τὴν Σαλαμῖνα
                    ποιεῖσθαι τὸν ἀγῶνα τῶν νεῶν: πολλὰ γὰρ πλεονεκτήσειν ἐν ταῖς
                    στενοχωρίαις τοὺς ὀλίγοις σκάφεσι διαγωνιζομένους πρὸς πολλαπλασίας
                    ναῦς. καθόλου δὲ τὸν περὶ τὸν Ἰσθμὸν τόπον ἀπεφαίνετο παντελῶς
                    ἄθετον ἔσεσθαι πρὸς τὴν ναυμαχίαν: ἔσεσθαι γὰρ πελάγιον τὸν ἀγῶνα,
                    καὶ τοὺς Πέρσας διὰ τὴν εὐρυχωρίαν ῥᾳδίως καταπονήσεσθαι τὰς
                    ὀλίγας ναῦς ταῖς πολλαπλασίαις. ὁμοίως δὲ καὶ ἄλλα πολλὰ διαλεχθεὶς
                    οἰκεῖα τῆς περιστάσεως, ἅπαντας ἔπεισεν αὐτῷ συμψήφους γενέσθαι
                    τοῦτον τὸν τρόπον. <milestone n="16" unit="chapter" /><milestone n="1" unit="section" /><milestone ed="P" unit="para" />τέλος δὲ κοινοῦ δόγματος
                    γενομένου περὶ Σαλαμῖνα ναυμαχεῖν, οἱ μὲν Ἕλληνες παρεσκευάζοντο τὰ
                    πρὸς τοὺς Πέρσας καὶ πρὸς τὸν κίνδυνον. ὁ δ᾽ οὖν Εὐρυβιάδης
                    παραλαβὼν τὸν Θεμιστοκλέα παρακαλεῖν ἐπεχείρει τὰ πλήθη καὶ
                    προτρέπεσθαι πρὸς τὸν ἐπιφερόμενον κίνδυνον. οὐ μὴν τὸ πλῆθος
                    ὑπήκουεν, ἀλλὰ πάντων καταπεπληγμένων τὸ μέγεθος τῶν Περσικῶν
                    δυνάμεων οὐδεὶς προσεῖχε τοῖς ἡγεμόσιν, ἀλλ᾽ ἕκαστος ἐκ τῆς
                    Σαλαμῖνος ἐκπλεῖν ἔσπευδεν εἰς τὴν Πελοπόννησον. <milestone n="2" unit="section" />οὐδὲν δ᾽ ἧττον καὶ τὸ πεζὸν στρατόπεδον τῶν
                    Ἑλλήνων ἐδεδίει τὰς τῶν πολεμίων δυνάμεις, ἥ τε τῶν περὶ
                    Θερμοπύλας ἀπώλεια τῶν ἀξιολογωτάτων ἀνδρῶν παρείχετο κατάπληξιν,
                    καὶ τὰ περὶ τὴν Ἀττικὴν συμπτώματα πρὸ ὀφθαλμῶν ὄντα πολλὴν
                    ἀθυμίαν ἐνεποίει τοῖς Ἕλλησιν. <milestone n="3" unit="section" />οἱ δὲ
                    σύνεδροι τῶν Ἑλλήνων ὁρῶντες τὴν τῶν ὄχλων ταραχὴν καὶ τὴν ὅλην
                    ἔκπληξιν, ἐψηφίσαντο διατειχίζειν τὸν Ἰσθμόν. καὶ ταχὺ τῶν ἔργων
                    συντελεσθέντων διὰ τὴν προθυμίαν καὶ τὸ πλῆθος τῶν ἐργαζομένων, οἱ
                    μὲν Πελοποννήσιοι ὠχύρουν τὸ τεῖχος, διατεῖνον ἐπὶ σταδίους
                    τετταράκοντα ἀπὸ Λεχαίου μέχρι Κεγχρεῶν, οἱ δ᾽ ἐν τῇ Σαλαμῖνι
                    διατρίβοντες μετὰ παντὸς τοῦ στόλου κατεπλάγησαν ἐπὶ τοσοῦτον, ὥστε
                    μηκέτι πειθαρχεῖν τοῖς ἡγεμόσιν. <milestone n="17" unit="chapter" /><milestone n="1" unit="section" />ὁ δὲ Θεμιστοκλῆς ὁρῶν τὸν μὲν
                    ναύαρχον Εὐρυβιάδην μὴ δυνάμενον περιγενέσθαι τῆς τοῦ πλήθους ὁρμῆς,
                    τὰς δὲ περὶ Σαλαμῖνα δυσχωρίας δύνασθαι πολλὰ συμβαλέσθαι πρὸς τὴν
                    νίκην, ἐμηχανήσατό τι τοιοῦτον: ἔπεισέ τινα πρὸς τὸν Ξέρξην
                    αὐτομολῆσαι καὶ διαβεβαιώσασθαι, διότι μέλλουσιν αἱ κατὰ Σαλαμῖνα
                    νῆες ἀποδιδράσκειν ἐκ τῶν τόπων καὶ πρὸς τὸν Ἰσθμὸν ἀθροίζεσθαι.
                        <milestone n="2" unit="section" />διόπερ ὁ βασιλεὺς διὰ τὴν πιθανότητα
                    τῶν προσαγγελθέντων πιστεύσας, ἔσπευδε κωλῦσαι τὰς ναυτικὰς δυνάμεις
                    τῶν Ἑλλήνων τοῖς πεζοῖς στρατοπέδοις πλησιάζειν. εὐθὺς οὖν τὸ τῶν
                    Αἰγυπτίων ναυτικὸν ἐξέπεμψε, προστάξας ἐμφράττειν τὸν μεταξὺ πόρον
                    τῆς τε Σαλαμῖνος καὶ τῆς Μεγαρίδος χώρας. τὸ δὲ ἄλλο πλῆθος τῶν
                    νεῶν ἐξέπεμψεν ἐπὶ τὴν Σαλαμῖνα, προστάξας ἐξάπτεσθαι τῶν πολεμίων
                    καὶ ναυμαχίᾳ κρίνειν τὸν ἀγῶνα. ἦσαν δὲ αἱ τριήρεις διατεταγμέναι
                    κατὰ ἔθνος ἑξῆς, ἵνα διὰ τὴν ὁμοφωνίαν καὶ γνῶσιν προθύμως
                    ἀλλήλοις βοηθῶσιν. <milestone n="3" unit="section" />οὕτω δὲ ταχθέντος
                    τοῦ ναυτικοῦ στόλου, τὸ μὲν δεξιὸν κέρας ἐπεῖχον Φοίνικες, τὸ δ᾽
                    εὐώνυμον οἱ μετὰ τῶν Περσῶν ὄντες Ἕλληνες. οἱ δὲ τῶν Ἰώνων
                    ἡγεμόνες ἀπέστειλαν ἄνδρα Σάμιον πρὸς τοὺς Ἕλληνας τὸν
                    διασαφήσοντα περὶ τῶν δεδογμένων τῷ βασιλεῖ καὶ περὶ τῆς ὅλης
                    ἐκτάξεως, καὶ διότι κατὰ τὴν μάχην ἀποστήσονται τῶν βαρβάρων.
                        <milestone n="4" unit="section" />τοῦ δὲ Σαμίου λάθρᾳ διανηξαμένου
                    καὶ περὶ τούτου διασαφήσαντος τοῖς περὶ τὸν Εὐρυβιάδην, ὁ μὲν
                    Θεμιστοκλῆς, κατὰ νοῦν αὐτῷ προκεχωρηκότος τοῦ στρατηγήματος,
                    περιχαρὴς ἦν καὶ τὰ πλήθη παρεκάλεσεν εἰς τὸν κίνδυνον, οἱ δ᾽
                    Ἕλληνες ἐπὶ τῇ τῶν Ἰώνων ἐπαγγελίᾳ θαρρήσαντες, καὶ τῆς
                    περιστάσεως βιαζομένης αὐτοὺς παρὰ τὴν ἰδίαν προαίρεσιν ναυμαχεῖν,
                    ἀπὸ τῆς Σαλαμῖνος προθύμως συγκατέβαινον εἰς τὴν ναυμαχίαν. <milestone n="18" unit="chapter" /><milestone n="1" unit="section" />τέλος δὲ τῶν
                    περὶ τὸν Εὐρυβιάδην καὶ Θεμιστοκλέα διαταξάντων τὰς δυνάμεις, τὸ
                    μὲν εὐώνυμον μέρος ἐπεῖχον Ἀθηναῖοι καὶ Λακεδαιμόνιοι, πρὸς τὸ
                    τῶν Φοινίκων ναυτικὸν ἀντιταχθησόμενοι: μεγάλην γὰρ οἱ Φοίνικες
                    ὑπεροχὴν εἶχον διά τε τὸ πλῆθος καὶ διὰ τὴν ἐκ προγόνων ἐν τοῖς
                    ναυτικοῖς ἔργοις ἐμπειρίαν: <milestone n="2" unit="section" />Αἰγινῆται
                    δὲ καὶ Μεγαρεῖς τὸ δεξιὸν κέρας ἀνεπλήρουν: οὗτοι γὰρ ἐδόκουν
                    εἶναι ναυτικώτατοι μετὰ τοὺς Ἀθηναίους καὶ μάλιστα φιλοτιμήσεσθαι
                    διὰ τὸ μόνους τῶν Ἑλλήνων μηδεμίαν ἔχειν καταφυγήν, εἴ τι συμβαίη
                    πταῖσμα κατὰ τὴν ναυμαχίαν: τὴν δὲ μέσην τάξιν ἐπεῖχε τὸ λοιπὸν τῶν
                    Ἑλλήνων πλῆθος. οὗτοι μὲν οὖν τοῦτον τὸν τρόπον συνταχθέντες
                    ἐξέπλευσαν, καὶ τὸν πόρον μεταξὺ Σαλαμῖνος καὶ Ἡρακλείου κατεῖχον:
                        <milestone n="3" unit="section" />ὁ δὲ βασιλεὺς τῷ μὲν ναυάρχῳ
                    προσέταξεν ἐπιπλεῖν τοῖς πολεμίοις, αὐτὸς δ᾽ εἰς τὸν ἐναντίον τόπον
                    τῆς Σαλαμῖνος παρῆλθεν, ἐξ οὗ θεωρεῖν ἦν τὴν ναυμαχίαν γινομένην.
                        <milestone n="4" unit="section" />οἱ δὲ Πέρσαι τὸ μὲν πρῶτον πλέοντες
                    διετήρουν τὴν τάξιν, ἔχοντες πολλὴν εὐρυχωρίαν: ὡς δ᾽ εἰς τὸ στενὸν
                    ἦλθον, ἠναγκάζοντο τῶν νεῶν τινας ἀπὸ τῆς τάξεως ἀποσπᾶν, καὶ
                    πολὺν ἐποίουν θόρυβον. <milestone n="5" unit="section" />ὁ δὲ ναύαρχος
                    προηγούμενος τῆς τάξεως καὶ πρῶτος συνάψας μάχην διεφθάρη λαμπρῶς
                    ἀγωνισάμενος. τῆς δὲ νεὼς βυθισθείσης, ταραχὴ κατέσχε τὸ ναυτικὸν τῶν
                    βαρβάρων: πολλοὶ μὲν γὰρ ἦσαν οἱ προστάττοντες, οὐ ταὐτὰ δ᾽ ἕκαστος
                    παρήγγελλε. διὸ καὶ τοῦ πλεῖν εἰς τοὔμπροσθεν ἐπέσχον, ἀνακωχεύοντες
                    δ᾽ ἀνεχώρουν εἰς τὴν εὐρυχωρίαν. <milestone n="6" unit="section" />οἱ δὲ
                    Ἀθηναῖοι θεωροῦντες τὴν ταραχὴν τῶν βαρβάρων ἐπέπλεον τοῖς
                    πολεμίοις, καὶ τὰς μὲν τοῖς ἐμβόλοις ἔτυπτον, ὧν δὲ τοὺς ταρσοὺς
                    παρέσυρον: τῆς δ᾽ εἰρεσίας οὐχ ὑπηρετούσης, πολλαὶ τῶν Περσῶν
                    τριήρεις πλάγιαι γινόμεναι ταῖς ἐμβολαῖς πυκνῶς κατετιτρώσκοντο. διὸ
                    καὶ πρύμναν μὲν ἀνακρούεσθαι κατέπαυσαν, εἰς τοὐπίσω δὲ πλέουσαι
                    προτροπάδην ἔφευγον. <milestone n="19" unit="chapter" /><milestone n="1" unit="section" />τῶν δὲ Φοινισσῶν καὶ Κυπρίων νεῶν ὑπὸ τῶν
                    Ἀθηναίων χειρουμένων, αἱ τῶν Κιλίκων καὶ Παμφύλων, ἔτι δὲ
                    <del status="unremarkable">καὶ</del> Λυκίων νῆες, ἐχόμεναι τούτων οὖσαι, τὸ μὲν
                    πρῶτον εὐρώστως ἀντείχοντο, ὡς δ᾽ εἶδον τὰς κρατίστας ναῦς πρὸς
                    φυγὴν ὡρμημένας, καὶ αὐταὶ τὸν κίνδυνον ἐξέλιπον. <milestone n="2" unit="section" />ἐπὶ δὲ θατέρου κέρατος γενομένης καρτερᾶς ναυμαχίας
                    μέχρι μέν τινος ἰσόρροπος ἦν ὁ κίνδυνος: ὡς δὲ οἱ Ἀθηναῖοι πρὸς
                    τὴν γῆν καταδιώξαντες τοὺς Φοίνικας καὶ Κυπρίους ἐπέστρεψαν,
                    ἐκβιασθέντες ὑπὸ τούτων ἐτράπησαν οἱ βάρβαροι καὶ πολλὰς ναῦς
                    ἀπέβαλον. <milestone n="3" unit="section" />οἱ μὲν οὖν Ἕλληνες τοῦτον
                    τὸν τρόπον προτερήσαντες ἐπιφανεστάτῃ ναυμαχίᾳ τοὺς βαρβάρους
                    ἐνίκησαν: κατὰ δὲ τὸν κίνδυνον διεφθάρησαν νῆες τῶν μὲν Ἑλλήνων
                    τετταράκοντα, τῶν δὲ Περσῶν ὑπὲρ τὰς διακοσίας χωρὶς τῶν σὺν
                    αὐτοῖς ἀνδράσι ληφθεισῶν. <milestone n="4" unit="section" />ὁ δὲ βασιλεὺς
                    παρ᾽ ἐλπίδας ἡττημένος τῶν μὲν Φοινίκων τῶν ἀρξάντων τῆς φυγῆς
                    τοὺς αἰτιωτάτους ἀπέκτεινε, τοῖς δ᾽ ἄλλοις ἠπείλησεν ἐπιθήσειν τὴν
                    προσήκουσαν τιμωρίαν. οἱ δὲ Φοίνικες φοβηθέντες τὰς ἀπειλὰς τὸ μὲν
                    πρῶτον εἰς τὴν Ἀττικὴν κατέπλευσαν, τῆς δὲ νυκτὸς ἐπιγενομένης
                    ἀπῆραν εἰς τὴν Ἀσίαν. <milestone n="5" unit="section" />Θεμιστοκλῆς δὲ
                    δόξας αἴτιος γενέσθαι τῆς νίκης, ἕτερον οὐκ ἔλαττον τούτου
                    στρατήγημα ἐπενόησε. φοβουμένων γὰρ τῶν Ἑλλήνων πεζῇ διαγωνίζεσθαι
                    πρὸς τοσαύτας μυριάδας, ἐταπείνωσε πολὺ τὰς δυνάμεις τῶν πεζῶν
                    στρατοπέδων τοιῷδέ τινι τρόπῳ. τὸν παιδαγωγὸν τῶν ἰδίων υἱῶν
                    ἀπέστειλε πρὸς τὸν Ξέρξην δηλώσοντα, διότι μέλλουσιν οἱ Ἕλληνες
                    πλεύσαντες ἐπὶ τὸ ζεῦγμα λύειν τὴν γέφυραν. <milestone n="6" unit="section" />διόπερ ὁ βασιλεὺς πιστεύσας τοῖς λόγοις διὰ τὴν
                    πιθανότητα, περίφοβος ἐγένετο μὴ τῆς εἰς τὴν Ἀσίαν ἐπανόδου
                    στερηθῇ, τῶν Ἑλλήνων θαλαττοκρατούντων, ἔγνω δὲ τὴν ταχίστην
                    διαβαίνειν ἐκ τῆς Εὐρώπης εἰς τὴν Ἀσίαν, καταλιπὼν Μαρδόνιον ἐπὶ
                    τῆς Ἑλλάδος μετὰ τῶν ἀρίστων ἱππέων τε καὶ πεζῶν, ὧν ὁ σύμπας
                    ἀριθμὸς ὑπῆρχεν οὐκ ἐλάττων τῶν τετταράκοντα μυριάδων. Θεμιστοκλῆς
                    μὲν οὖν δυσὶ στρατηγήμασι χρησάμενος μεγάλων προτερημάτων αἴτιος
                    ἐγένετο τοῖς Ἕλλησι. καὶ τὰ μὲν κατὰ τὴν Ἑλλάδα πραχθέντα ἐν
                    τούτοις ἦν. <milestone n="20" unit="chapter" /><milestone n="1" unit="section" /><milestone ed="P" unit="para" />ἡμεῖς δὲ ἀρκούντως διεληλυθότες περὶ
                    τῶν κατὰ τὴν Εὐρώπην πραχθέντων, μεταβιβάσομεν τὴν διήγησιν ἐπὶ τὰς
                    ἑτερογενεῖς πράξεις. Καρχηδόνιοι γὰρ συντεθειμένοι πρὸς Πέρσας τοῖς
                    αὐτοῖς καιροῖς καταπολεμῆσαι τοὺς κατὰ τὴν Σικελίαν Ἕλληνας,
                    μεγάλας παρασκευὰς ἐποιήσαντο τῶν πρὸς τὸν πόλεμον χρησίμων. ὡς δ᾽
                    εὐτρεπῆ πάντα αὐτοῖς ὑπῆρχε, στρατηγὸν εἵλοντο Ἀμίλκωνα, τὸν
                    μάλιστα παρ᾽ αὐτοῖς θαυμαζόμενον προκρίναντες. <milestone n="2" unit="section" />οὗτος δὲ παραλαβὼν πεζάς τε καὶ ναυτικὰς δυνάμεις
                    μεγάλας ἐξέπλευσεν ἐκ τῆς Καρχηδόνος, ἔχων πεζὴν μὲν δύναμιν οὐκ
                    ἐλάττω τῶν τριάκοντα μυριάδων, ναῦς δὲ μακρὰς πλείους τῶν διακοσίων,
                    καὶ χωρὶς πολλὰς ναῦς φορτίδας τὰς κομιζούσας τὴν ἀγοράν, ὑπὲρ τὰς
                    τρισχιλίας. οὗτος μὲν οὖν διανύσας τὸ Λιβυκὸν πέλαγος καὶ
                    χειμασθεὶς ἀπέβαλε τῶν σκαφῶν τὰ κομίζοντα τοὺς ἱππεῖς καὶ τὰ
                    ἅρματα. καταπλεύσας δὲ τῆς Σικελίας εἰς τὸν ἐν τῷ Πανόρμῳ λιμένα
                    διαπεπολεμηκέναι τὸν πόλεμον ἔφησε: πεφοβῆσθαι γὰρ μήποτε ἡ θάλαττα
                    τοὺς Σικελιώτας ἐξέληται τῶν κινδύνων. <milestone n="3" unit="section" />ἐπὶ δὲ τρεῖς ἡμέρας ἀναλαβὼν τοὺς στρατιώτας καὶ διορθωσάμενος
                    τὴν ἐν τῷ χειμῶνι γενομένην ναυαγίαν, προῆγε μετὰ τῆς δυνάμεως ἐπὶ
                    τὴν Ἱμέραν, συμπαραπλέοντος τοῦ ναυτικοῦ. ὡς δ᾽ ἦλθε πλησίον τῆς
                    προειρημένης πόλεως, δύο παρεμβολὰς ἔθετο, τὴν μὲν τῷ πεζῷ
                    στρατεύματι, τὴν δὲ τῇ ναυτικῇ δυνάμει. καὶ τὰς μὲν μακρὰς ναῦς
                    ἁπάσας ἐνεώλκησε καὶ τάφρῳ βαθείᾳ καὶ τείχει ξυλίνῳ περιέλαβε,
                    τὴν δὲ τῶν πεζῶν παρεμβολὴν ὠχύρωσεν ἀντιπρόσωπον ποιήσας τῇ πόλει
                    καὶ παρεκτείνας ἀπὸ τοῦ ναυτικοῦ παρατειχίσματος μέχρι τῶν
                    ὑπερκειμένων λόφων. <milestone n="4" unit="section" />καθόλου δὲ πᾶν τὸ
                    πρὸς δυσμὰς μέρος καταλαβόμενος, τὴν μὲν ἀγορὰν ἅπασαν ἐκ τῶν
                    φορτίδων νεῶν ἐξείλετο, τὰ δὲ πλοῖα ἅπαντα ταχέως ἐξαπέστειλε,
                    προστάξας ἔκ τε τῆς Λιβύης καὶ Σαρδοῦς σῖτον καὶ τὴν ἄλλην
                    ἀγορὰν κομίζειν. <milestone n="5" unit="section" />αὐτὸς δὲ τοὺς
                    ἀρίστους τῶν στρατιωτῶν ἀναλαβὼν ἧκεν ἐπὶ τὴν πόλιν, καὶ τῶν
                    Ἱμεραίων τοὺς ἐπεξιόντας τρεψάμενος καὶ πολλοὺς ἀνελὼν κατεπλήξατο
                    τοὺς ἐν τῇ πόλει. διὸ καὶ Θήρων ὁ Ἀκραγαντίνων δυνάστης, ἔχων
                    δύναμιν ἱκανὴν καὶ παραφυλάττων τὴν Ἱμέραν, φοβηθεὶς εὐθὺς
                    ἀπέστειλεν εἰς τὰς Συρακούσας, ἀξιῶν τὸν Γέλωνα βοηθεῖν τὴν
                    ταχίστην. <milestone n="21" unit="chapter" /><milestone n="1" unit="section" />ὁ
                    δὲ Γέλων καὶ αὐτὸς ἡτοιμακὼς ἦν τὴν δύναμιν, πυθόμενος δὲ τὴν
                    τῶν Ἱμεραίων ἀθυμίαν ἀνέζευξεν ἐκ τῶν Συρακουσῶν κατὰ σπουδήν,
                    ἔχων πεζοὺς μὲν οὐκ ἐλάττους τῶν πεντακισμυρίων, ἱππεῖς δὲ ὑπὲρ
                    τοὺς πεντακισχιλίους. διανύσας δὲ ταχέως τὴν ὁδὸν καὶ πλησιάσας τῇ
                    πόλει τῶν Ἱμεραίων, ἐποίησε θαρρεῖν τοὺς πρότερον καταπεπληγμένους
                    τὰς τῶν Καρχηδονίων δυνάμεις. <milestone n="2" unit="section" />αὐτὸς μὲν
                    γὰρ στρατοπεδείαν οἰκείαν βαλόμενος τῶν περὶ τὴν πόλιν τόπων, ταύτην
                    μὲν ὠχύρωσε τάφρῳ βαθείᾳ καὶ χαρακώματι περιλαβών, τοὺς δ᾽ ἱππεῖς
                    ἅπαντας ἐξαπέστειλεν ἐπὶ τοὺς κατὰ τὴν χώραν πλανωμένους τῶν
                    πολεμίων καὶ περὶ τὰς ὠφελείας διατρίβοντας. οὗτοι δὲ παραδόξως
                    ἐπιφανέντες διεσπαρμένοις ἀτάκτως κατὰ τὴν χώραν, τοσούτους ἀνῆγον
                    αἰχμαλώτους ὅσους ἕκαστος ἄγειν ἠδύνατο. εἰσαχθέντων δὲ
                    αἰχμαλώτων εἰς τὴν πόλιν πλειόνων ἢ μυρίων, ὁ μὲν Γέλων μεγάλης
                    ἀποδοχῆς ἐτύγχανεν, οἱ δὲ κατὰ τὴν Ἱμέραν κατεφρόνησαν τῶν
                    πολεμίων. <milestone n="3" unit="section" />ἀκόλουθα δὲ τούτοις πράττων ὁ
                    μὲν Γέλων ἁπάσας τὰς πύλας, ἃς διὰ φόβον πρότερον ἐνῳκοδόμησαν
                    οἱ περὶ Θήρωνα, ταύτας τοὐναντίον διὰ τὴν καταφρόνησιν ἐξῳκοδόμησε,
                    καὶ ἄλλας προσκατεσκεύασε, δι᾽ ὧν ἦν εὐχρηστεῖσθαι πρὸς τὰς
                    κατεπειγούσας χρείας. καθόλου δὲ Γέλων στρατηγίᾳ καὶ συνέσει διαφέρων
                    εὐθὺς ἐζήτει, δι᾽ οὗ τρόπου καταστρατηγήσας τοὺς βαρβάρους ἀκινδύνως
                    αὐτῶν ἄρδην ἀνελεῖ τὴν δύναμιν. συνεβάλετο δὲ αὐτῷ καὶ τὸ
                    αὐτόματον πρὸς τὴν ἐπίνοιαν μεγάλα, τοιαύτης γενομένης περιστάσεως.
                        <milestone n="4" unit="section" />κρίναντος αὐτοῦ τὰς τῶν πολεμίων
                    ναῦς ἐμπρῆσαι, καὶ τοῦ Ἀμίλκα διατρίβοντος μὲν κατὰ τὴν ναυτικὴν
                    στρατοπεδείαν, παρασκευαζομένου δὲ θύειν τῷ Ποσειδῶνι μεγαλοπρεπῶς,
                    ἧκον ἀπὸ τῆς χώρας ἱππεῖς ἄγοντες πρὸς τὸν Γέλωνα βιβλιαφόρον
                    ἐπιστολὰς κομίζοντα παρὰ Σελινουντίων, ἐν αἷς ἦν γεγραμμένον, ὅτι
                    πρὸς ἣν ἔγραψεν ἡμέραν Ἀμίλκας ἀποστεῖλαι τοὺς ἱππεῖς, πρὸς
                    αὐτὴν ἐκπέμψουσιν. <milestone n="5" unit="section" />οὔσης δὲ τῆς
                    ἡμέρας ταύτης καθ᾽ ἣν ἔμελλε συντελεῖν τὴν θυσίαν Ἀμίλκας, κατὰ
                    ταύτην Γέλων ἀπέστειλεν ἰδίους ἱππεῖς, οἷς ἦν προστεταγμένον
                    περιελθεῖν τοὺς πλησίον τόπους καὶ προσελαύνειν ἅμ᾽ ἡμέρᾳ πρὸς τὴν
                    ναυτικὴν στρατοπεδείαν, ὡς ὄντας Σελινουντίων συμμάχους, γενομένους δ᾽
                    ἐντὸς τοῦ ξυλίνου τείχους τὸν μὲν Ἀμίλκαν ἀποκτεῖναι, τὰς δὲ ναῦς
                    ἐμπρῆσαι. ἐξέπεμψε δὲ καὶ σκοποὺς εἰς τοὺς ὑπερκειμένους λόφους,
                    οἷς προσέταξεν, ὅταν ἴδωσι τοὺς ἱππεῖς γενομένους ἐντὸς τοῦ
                    τείχους, ἆραι τὸ σύσσημον. αὐτὸς δ᾽ ἅμ᾽ ἡμέρᾳ τὴν δύναμιν
                    διατεταχὼς ἀνέμενε τὴν ἀπὸ τῶν σκοπῶν ἐσομένην δήλωσιν. <milestone n="22" unit="chapter" /><milestone n="1" unit="section" />τῶν δ᾽ ἱππέων
                    ἅμα τῇ κατὰ τὸν ἥλιον ἀνατολῇ προσιππευσάντων τῇ ναυτικῇ τῶν
                    Καρχηδονίων στρατοπεδείᾳ, καὶ προσδεχθέντων ὑπὸ τῶν φυλάκων ὡς
                    συμμάχων, οὗτοι μὲν εὐθὺς προσδραμόντες τῷ Ἀμίλκᾳ περὶ τὴν
                    θυσίαν γινομένῳ, τοῦτον μὲν ἀνεῖλον, τὰς δὲ ναῦς ἐνέπρησαν: ἔπειτα
                    τῶν σκοπῶν ἀράντων τὸ σύσσημον, ὁ Γέλων πάσῃ τῇ δυνάμει
                    συντεταγμένῃ προῆγεν ἐπὶ τὴν παρεμβολὴν τῶν Καρχηδονίων. <milestone n="2" unit="section" />οἱ δὲ ἐν τῇ στρατοπεδείᾳ τῶν Φοινίκων
                    ἡγεμόνες τὸ μὲν πρῶτον ἐξαγαγόντες τὴν δύναμιν ἀπήντων τοῖς
                    Σικελιώταις καὶ συνάψαντες μάχην εὐρώστως ἠγωνίζοντο: ὁμοῦ δὲ ταῖς
                    σάλπιγξιν ἐν ἀμφοτέροις τοῖς στρατοπέδοις ἐσήμαινον τὸ πολεμικόν, καὶ
                    κραυγὴ τῶν δυνάμεων ἐναλλὰξ ἐγίνετο, φιλοτιμουμένων ἀμφοτέρων τῷ
                    μεγέθει τῆς βοῆς ὑπερᾶραι τοὺς ἀντιτεταγμένους. <milestone n="3" unit="section" />πολλοῦ δὲ γενομένου φόνου, καὶ τῆς μάχης δεῦρο
                    κἀκεῖσε ταλαντευομένης, ἄφνω τῆς κατὰ τὰς ναῦς φλογὸς ἀρθείσης εἰς
                    ὕψος, καί τινων ἀπαγγειλάντων τὸν τοῦ στρατηγοῦ φόνον, οἱ μὲν
                    Ἕλληνες ἐθάρρησαν, καὶ ταῖς φωναῖς καὶ ταῖς ἐλπίσι τῆς νίκης
                    ἐπαρθέντες τοῖς φρονήμασιν ἐπέκειντο θρασύτερον τοῖς βαρβάροις, οἱ δὲ
                    Καρχηδόνιοι καταπλαγέντες καὶ τὴν νίκην ἀπογνόντες πρὸς φυγὴν
                    ἐτράπησαν. <milestone n="4" unit="section" />τοῦ δὲ Γέλωνος παραγγείλαντος
                    μηδένα ζωγρεῖν, πολὺς ἐγένετο φόνος τῶν φευγόντων, καὶ πέρας
                    κατεκόπησαν αὐτῶν οὐκ ἐλάττους τῶν πεντεκαίδεκα μυριάδων. οἱ δὲ
                    λοιποὶ φυγόντες ἐπί τινα τόπον ἐρυμνὸν τὸ μὲν πρῶτον ἠμύνοντο τοὺς
                    βιαζομένους,ἄνυδρον δὲ κατειληφότες τόπον καὶ τῷ δίψει πιεζόμενοι
                    ἠναγκάσθησαν ἑαυτοὺς παραδοῦναι τοῖς κρατοῦσι. <milestone n="5" unit="section" />Γέλων δὲ ἐπιφανεστάτῃ μάχῃ νικήσας, καὶ ταύτην
                    κατωρθωκὼς μάλιστα διὰ τῆς ἰδίας στρατηγίας, περιβόητον ἔσχε τὴν
                    δόξαν οὐ μόνον παρὰ τοῖς Σικελιώταις, ἀλλὰ καὶ παρὰ τοῖς ἄλλοις
                    ἅπασιν: <milestone n="6" unit="section" />οὐδεὶς γὰρ τῶν πρὸ αὐτοῦ
                    μνημονεύεται τοιούτῳ στρατηγήματι κεχρημένος, οὐδὲ πλείονας ἐν μιᾷ
                    παρατάξει κατακόψας τῶν βαρβάρων οὐδὲ πλῆθος αἰχμαλώτων τοσοῦτον
                    χειρωσάμενος. <milestone n="23" unit="chapter" /><milestone n="1" unit="section" />διὸ καὶ πολλοὶ τῶν συγγραφέων παραβάλλουσι ταύτην τὴν μάχην τῇ
                    περὶ Πλαταιὰς γενομένῃ τοῖς Ἕλλησι καὶ στρατήγημα τὸ Γέλωνος τοῖς
                    ἐπινοήμασι τοῖς Θεμιστοκλέους, καὶ τὸ πρωτεῖον διὰ τὰς ἀμφοτέρων
                    ὑπερβολὰς τῆς ἀρετῆς οἱ μὲν τούτοις, οἱ δὲ τοῖς ἑτέροις
                    ἀπονέμουσι. <milestone n="2" unit="section" />καὶ γὰρ τῶν κατὰ τὴν
                    Ἑλλάδα καὶ τῶν κατὰ τὴν Σικελίαν πρὸ τῆς μάχης καταπεπληγμένων τὸ
                    πλῆθος τῶν βαρβαρικῶν δυνάμεων, οἱ κατὰ Σικελίαν πρότερον νικήσαντες
                    ἐποίησαν τοὺς κατὰ τὴν Ἑλλάδα θαρρῆσαι, πυθομένους τὴν τοῦ Γέλωνος
                    νίκην: καὶ τῶν τὴν ὅλην ἡγεμονίαν παρ᾽ ἀμφοτέροις ἐσχηκότων παρὰ
                    μὲν τοῖς Πέρσαις συνέβη διαπεφευγέναι τὸν βασιλέα καὶ πολλὰς μυριάδας
                    μετ᾽ αὐτοῦ, παρὰ δὲ τοῖς Καρχηδονίοις μὴ μόνον ἀπολέσθαι τὸν
                    στρατηγόν, ἀλλὰ καὶ τοὺς μετασχόντας τοῦ πολέμου κατακοπῆναι, καὶ τὸ
                    δὴ λεγόμενον μηδὲ ἄγγελον εἰς τὴν Καρχηδόνα διασωθῆναι. <milestone n="3" unit="section" />πρὸς δὲ τούτοις τοὺς ἐπιφανεστάτους τῶν
                    ἡγεμόνων παρὰ μὲν τοῖς Ἕλλησι Παυσανίαν καὶ Θεμιστοκλέα, τὸν μὲν
                    ὑπὸ τῶν ἰδίων πολιτῶν θανατωθῆναι διὰ πλεονεξίαν καὶ προδοσίαν, τὸν
                    δ᾽ ἐξ ἁπάσης τῆς Ἑλλάδος ἐξελαθέντα καταφυγεῖν πρὸς τὸν ἐχθρότατον
                    Ξέρξην καὶ παρ᾽ ἐκείνῳ βιῶσαι μέχρι τῆς τελευτῆς, Γέλωνα δὲ μετὰ
                    τὴν μάχην ἀεὶ καὶ μᾶλλον ἀποδοχῆς τυγχάνοντα παρὰ τοῖς Συρακοσίοις
                    ἐγγηρᾶσαι τῇ βασιλείᾳ καὶ τελευτῆσαι θαυμαζόμενον, καὶ τοσοῦτον
                    ἰσχῦσαι τὴν πρὸς αὐτὸν εὔνοιαν παρὰ τοῖς πολίταις, ὥστε καὶ
                    τρισὶν ἐκ τῆς οἰκίας τῆς ἐκείνου τὴν ἀρχὴν διαφυλαχθῆναι. <milestone ed="P" unit="para" />ἀλλὰ γὰρ τούτων οἱ δικαίαν δόξαν κεκτημένοι
                    τοὺς προσήκοντας ἐπαίνους καὶ παρ᾽ ἡμῶν ἔχουσιν, ἐπὶ δὲ τὸ συνεχὲς
                    τοῖς προειρημένοις μεταβησόμεθα. <milestone n="24" unit="chapter" /><milestone n="1" unit="section" />συνέβη γὰρ τῇ αὐτῇ ἡμέρᾳ τὸν Γέλωνα
                    νικῆσαι καὶ τοὺς περὶ Θερμοπύλας μετὰ Λεωνίδου διαγωνίσασθαι πρὸς
                    Ξέρξην, ὥσπερ ἐπίτηδες τοῦ δαιμονίου περὶ τὸν αὐτὸν καιρὸν
                    ποιήσαντος γενέσθαι τήν τε καλλίστην νίκην καὶ τὴν ἐνδοξοτάτην ἧτταν.
                        <milestone n="2" unit="section" />μετὰ δὲ τὴν γενομένην μάχην πρὸς τῇ
                    πόλει τῶν Ἱμεραίων εἴκοσι νῆες μακραὶ διέφυγον τὸν κίνδυνον, ἃς
                    Ἀμίλκας οὐκ ἐνεώλκησε πρὸς τὰς ἀναγκαίας χρείας. διὸ καὶ τῶν
                    ἀνδρῶν σχεδὸν ἁπάντων τῶν μὲν ἀνῃρημένων, τῶν δὲ ἐζωγρημένων,
                    ἔφθασαν αὗται τὸν ἀπόπλουν ποιησάμεναι. πολλοὺς δὲ τῶν φευγόντων
                    ἀναλαβοῦσαι, καὶ διὰ τοῦτο κατάγομοι γενόμεναι, περιέπεσον χειμῶνι καὶ
                    πᾶσαι διεφθάρησαν: ὀλίγοι δέ τινες ἐν μικρῷ σκάφει διασωθέντες εἰς
                    Καρχηδόνα διεσάφησαν τοῖς πολίταις, σύντομον ποιησάμενοι τὴν ἀπόφασιν,
                    ὅτι πάντες οἱ διαβάντες εἰς τὴν Σικελίαν ἀπολώλασιν. <milestone n="3" unit="section" />οἱ δὲ Καρχηδόνιοι παρ᾽ ἐλπίδας μεγάλῃ συμφορᾷ
                    περιπεσόντες ἐπὶ τοσοῦτο κατεπλάγησαν, ὥστε τὰς νύκτας ἅπαντας
                    διαγρυπνεῖν φυλάττοντας τὴν πόλιν, ὡς τοῦ Γέλωνος πάσῃ τῇ δυνάμει
                    παραχρῆμα διεγνωκότος πλεῖν ἐπὶ τὴν Καρχηδόνα. <milestone n="4" unit="section" />διὰ δὲ τὸ πλῆθος τῶν ἀπολωλότων ἥ τε πόλις
                    ἐπένθησε κοινῇ καὶ κατ᾽ ἰδίαν αἱ τῶν ἰδιωτῶν οἰκίαι κλαυθμοῦ καὶ
                    πένθους ἐπληροῦντο. οἱ μὲν γὰρ υἱούς, οἱ δὲ ἀδελφοὺς ἐπεζήτουν,
                    πλεῖστοι δὲ παῖδες ὀρφανοὶ πατέρων γεγονότες ἔρημοι ὠδύροντο τόν τε
                    τῶν γεγεννηκότων θάνατον καὶ τὴν ἰδίαν ἐρημίαν τῶν βοηθούντων. οἱ
                    δὲ Καρχηδόνιοι φοβούμενοι μὴ φθάσῃ διαβὰς εἰς Λιβύην Γέλων, εὐθὺς
                    ἐξέπεμψαν πρὸς αὐτὸν πρεσβευτὰς αὐτοκράτορας τοὺς δυνατωτάτους
                    εἰπεῖν τε καὶ βουλεύσασθαι. <milestone n="25" unit="chapter" /><milestone n="1" unit="section" /><milestone ed="P" unit="para" />ὁ δὲ Γέλων μετὰ
                    τὴν νίκην τούς τε ἱππεῖς τοὺς ἀνελόντας τὸν Ἀμίλκαν δωρεαῖς
                    ἐτίμησε καὶ τῶν ἄλλων τοὺς ἠνδραγαθηκότας ἀριστείοις ἐκόσμησε. τῶν
                    δὲ λαφύρων τὰ καλλιστεύοντα παρεφύλαξε, βουλόμενος τοὺς ἐν ταῖς
                    Συρακούσαις νεὼς κοσμῆσαι τοῖς σκύλοις: τῶν δ᾽ ἄλλων πολλὰ μὲν ἐν
                    Ἱμέρᾳ προσήλωσε τοῖς ἐπιφανεστάτοις τῶν ἱερῶν, τὰ δὲ λοιπὰ μετὰ
                    τῶν αἰχμαλώτων διεμέρισε τοῖς συμμάχοις, κατὰ τὸν ἀριθμὸν τῶν
                    συστρατευσάντων τὴν ἀναλογίαν ποιησάμενος. <milestone n="2" unit="section" />αἱ δὲ πόλεις εἰς πέδας κατέστησαν τοὺς διαιρεθέντας αἰχμαλώτους,
                    καὶ τὰ δημόσια τῶν ἔργων διὰ τούτων ἐπεσκεύαζον. πλείστους δὲ
                    λαβόντες Ἀκραγαντῖνοι τήν τε πόλιν αὐτῶν καὶ τὴν χώραν ἐκόσμησαν:
                    τοσοῦτον γὰρ παρ᾽ αὐτοῖς τῶν ἡλωκότων ἦν τὸ πλῆθος, ὥστε πολλοὺς
                    τῶν ἰδιωτῶν παρ᾽ αὐτοῖς ἔχειν δεσμώτας πεντακοσίους. συνεβάλετο γὰρ
                    αὐτοῖς πρὸς τὸ πλῆθος τῶν αἰχμαλώτων οὐ μόνον ὅτι πολλοὺς
                    στρατιώτας ἀπεσταλκότες ἦσαν ἐπὶ τὴν μάχην, ἀλλὰ καὶ διότι
                    γενομένης τῆς τροπῆς πολλοὶ τῶν φευγόντων εἰς τὴν μεσόγειον
                    ἀνεχώρησαν, μάλιστα δὲ εἰς τὴν Ἀκραγαντίνων, ὧν ἁπάντων ὑπὸ τῶν
                    Ἀκραγαντίνων ζωγρηθέντων ἔγεμεν ἡ πόλις τῶν ἑαλωκότων. <milestone n="3" unit="section" />πλείστων δὲ εἰς τὸ δημόσιον ἀνενεχθέντων,
                    οὗτοι μὲν τοὺς λίθους ἔτεμνον, ἐξ ὧν οὐ μόνον οἱ μέγιστοι τῶν
                    θεῶν ναοὶ κατεσκευάσθησαν, ἀλλὰ καὶ πρὸς τὰς τῶν ὑδάτων ἐκ τῆς
                    πόλεως ἐκροὰς ὑπόνομοι κατεσκευάσθησαν τηλικοῦτοι τὸ μέγεθος, ὥστε
                    ἀξιοθέατον εἶναι τὸ κατασκεύασμα, καίπερ διὰ τὴν εὐτέλειαν
                    καταφρονούμενον. ἐπιστάτης δὲ γενόμενος τούτων τῶν ἔργων ὁ
                    προσαγορευόμενος Φαίαξ διὰ τὴν δόξαν τοῦ κατασκευάσματος ἐποίησεν ἀφ᾽
                    ἑαυτοῦ κληθῆναι τοὺς ὑπονόμους φαίακας. <milestone n="4" unit="section" />κατεσκεύασαν δὲ οἱ Ἀκραγαντῖνοι καὶ κολυμβήθραν πολυτελῆ, τὴν
                    περίμετρον ἔχουσαν σταδίων ἑπτά, τὸ δὲ βάθος πηχῶν εἴκοσι. εἰς δὲ
                    ταύτην ἐπαγομένων ποταμίων καὶ κρηναίων ὑδάτων ἰχθυοτροφεῖον
                    ἐγένετο, πολλοὺς παρεχόμενον ἰχθῦς εἰς τροφὴν καὶ ἀπόλαυσιν: κύκνων
                    τε πλείστων εἰς αὐτὴν καταπταμένων συνέβη τὴν πρόσοψιν αὐτῆς
                    ἐπιτερπῆ γενέσθαι. ἀλλ᾽ αὕτη μὲν ἐν τοῖς ὕστερον χρόνοις
                    ἀμεληθεῖσα συνεχώσθη καὶ διὰ τὸ πλῆθος τοῦ χρόνου κατεφθάρη,
                        <milestone n="5" unit="section" />τὴν δὲ χώραν ἅπασαν ἀγαθὴν οὖσαν
                    ἀμπελόφυτον ἐποίησαν καὶ δένδρεσι παντοίοις πεπυκνωμένην, ὥστε
                    λαμβάνειν ἐξ αὐτῆς μεγάλας προσόδους. <milestone ed="P" unit="para" />Γέλων δὲ τοὺς συμμάχους ἀπολύσας τοὺς πολίτας ἀπήγαγεν εἰς τὰς
                    Συρακούσας, καὶ διὰ τὸ μέγεθος τῆς εὐημερίας ἀποδοχῆς ἐτύγχανεν οὐ
                    μόνον παρὰ τοῖς πολίταις, ἀλλὰ καὶ καθ᾽ ὅλην τὴν Σικελίαν: ἐπήγετο
                    γὰρ αἰχμαλώτων τοσοῦτο πλῆθος, ὥστε δοκεῖν ὑπὸ τῆς νήσου γεγονέναι
                    τὴν Λιβύην ὅλην αἰχμάλωτον. <milestone n="26" unit="chapter" /><milestone n="1" unit="section" />εὐθὺς δὲ καὶ τῶν πρότερον ἐναντιουμένων
                    πόλεών τε καὶ δυναστῶν παρεγένοντο πρὸς αὐτὸν πρέσβεις, ἐπὶ μὲν
                    τοῖς ἠγνοημένοις αἰτούμενοι συγγνώμην, εἰς δὲ τὸ λοιπὸν
                    ἐπαγγελλόμενοι πᾶν ποιήσειν τὸ προσταττόμενον. ὁ δὲ πᾶσιν ἐπιεικῶς
                    χρησάμενος συμμαχίαν συνετίθετο, καὶ τὴν εὐτυχίαν ἀνθρωπίνως ἔφερεν
                    οὐκ ἐπὶ τούτων μόνον, ἀλλὰ καὶ ἐπὶ τῶν πολεμιωτάτων Καρχηδονίων.
                        <milestone n="2" unit="section" />παραγενομένων γὰρ πρὸς αὐτὸν ἐκ τῆς
                    Καρχηδόνος τῶν ἀπεσταλμένων πρέσβεων καὶ μετὰ δακρύων δεομένων
                    ἀνθρωπίνως αὐτοῖς χρήσασθαι, συνεχώρησε τὴν εἰρήνην, ἐπράξατο δὲ
                    παρ᾽ αὐτῶν τὰς εἰς τὸν πόλεμον γεγενημένας δαπάνας, ἀργυρίου δισχίλια
                    τάλαντα, καὶ δύο ναοὺς προσέταξεν οἰκοδομῆσαι, καθ᾽ οὓς ἔδει τὰς
                    συνθήκας ἀνατεθῆναι. <milestone n="3" unit="section" />οἱ δὲ Καρχηδόνιοι
                    παραδόξως τῆς σωτηρίας τετευχότες ταῦτά τε δώσειν προσεδέξαντο καὶ
                    στέφανον χρυσοῦν τῇ γυναικὶ τοῦ Γέλωνος Δαμαρέτῃ προσωμολόγησαν.
                    αὕτη γὰρ ὑπ᾽ αὐτῶν ἀξιωθεῖσα συνήργησε πλεῖστον εἰς τὴν σύνθεσιν
                    τῆς εἰρήνης, καὶ στεφανωθεῖσα ὑπ᾽ αὐτῶν ἑκατὸν ταλάντοις χρυσίου,
                    νόμισμα ἐξέκοψε τὸ κληθὲν ἀπ᾽ ἐκείνης Δαμαρέτειον: τοῦτο δ᾽ εἶχε
                    μὲν Ἀττικὰς δραχμὰς δέκα, ἐκλήθη δὲ παρὰ τοῖς Σικελιώταις ἀπὸ
                    τοῦ σταθμοῦ πεντηκοντάλιτρον. <milestone n="4" unit="section" />ὁ δὲ Γέλων
                    ἐχρῆτο πᾶσιν ἐπιεικῶς, μάλιστα μὲν εἰς τὸν ἴδιον τρόπον, οὐχ
                    ἥκιστα δὲ καὶ σπεύδων ἅπαντας ἔχειν ταῖς εὐνοίαις ἰδίους:
                    παρεσκευάζετο γὰρ πολλῇ δυνάμει πλεῖν ἐπὶ τὴν Ἑλλάδα καὶ συμμαχεῖν
                    τοῖς Ἕλλησι κατὰ τῶν Περσῶν. <milestone n="5" unit="section" />ἤδη δ᾽
                    αὐτοῦ μέλλοντος ποιεῖσθαι τὴν ἀναγωγήν, κατέπλευσάν τινες ἐκ
                    Κορίνθου διασαφοῦντες νενικηκέναι τῇ ναυμαχίᾳ τοὺς Ἕλληνας περὶ
                    Σαλαμῖνα, καὶ τὸν Ξέρξην μετὰ μέρους τῆς δυνάμεως ἐκ τῆς Εὐρώπης
                    ἀπηλλάχθαι. διὸ καὶ τῆς ὁρμῆς ἐπισχών, τὴν προθυμίαν τῶν στρατιωτῶν
                    ἀποδεξάμενος, συνήγαγεν ἐκκλησίαν, προστάξας ἅπαντας ἀπαντᾶν μετὰ
                    τῶν ὅπλων: αὐτὸς δὲ οὐ μόνον τῶν ὅπλων γυμνὸς εἰς τὴν ἐκκλησίαν
                    ἦλθεν, ἀλλὰ καὶ ἀχίτων ἐν ἱματίῳ προσελθὼν ἀπελογίσατο μὲν περὶ
                    παντὸς τοῦ βίου καὶ τῶν πεπραγμένων αὐτῷ πρὸς τοὺς Συρακοσίους:
                        <milestone n="6" unit="section" />ἐφ᾽ ἑκάστῳ δὲ τῶν λεγομένων
                    ἐπισημαινομένων τῶν ὄχλων, καὶ θαυμαζόντων μάλιστα ὅτι γυμνὸν
                    ἑαυτὸν παρεδεδώκει τοῖς βουλομένοις αὐτὸν ἀνελεῖν, τοσοῦτον ἀπεῖχε
                    τοῦ μὴ τυχεῖν τιμωρίας ὡς τύραννος, ὥστε μιᾷ φωνῇ πάντας
                    ἀποκαλεῖν εὐεργέτην καὶ σωτῆρα καὶ βασιλέα. <milestone n="7" unit="section" />ἀπὸ δὲ τούτων γενόμενος ὁ Γέλων ἐκ μὲν τῶν
                    λαφύρων κατεσκεύασε ναοὺς ἀξιολόγους Δήμητρος καὶ Κόρης, χρυσοῦν δὲ
                    τρίποδα ποιήσας ἀπὸ ταλάντων ἑκκαίδεκα ἀνέθηκεν εἰς τὸ τέμενος τὸ
                    ἐν Δελφοῖς Ἀπόλλωνι χαριστήριον. ἐπεβάλετο δὲ ὕστερον καὶ κατὰ
                    τὴν Αἴτνην κατασκευάζειν νεὼν Δήμητρος νεὼς ἐνδεούσης: τοῦτον μὲν
                    οὐ συνετέλεσε, μεσολαβηθεὶς τὸν βίον ὑπὸ τῆς πεπρωμένης. <milestone n="8" unit="section" />τῶν δὲ μελοποιῶν Πίνδαρος ἦν ἀκμάζων κατὰ
                    τούτους τοὺς χρόνους. τὰ μὲν οὖν ἀξιολογώτατα τῶν πραχθέντων κατὰ
                    τοῦτον τὸν ἐνιαυτὸν σχεδὸν ταῦτ᾽ ἐστίν. <milestone n="27" unit="chapter" /><milestone n="1" unit="section" /><milestone ed="P" unit="para" />ἐπ᾽
                    ἄρχοντος δ᾽ Ἀθήνησι Ξανθίππου Ῥωμαῖοι μὲν κατέστησαν ὑπάτους
                    Κόιντον Φάβιον Σιλουανὸν καὶ Σερούιον Κορνήλιον Τρίκοστον. ἐπὶ
                    δὲ τούτων ὁ μὲν τῶν Περσῶν στόλος πλὴν Φοινίκων μετὰ τὴν ἐν
                    Σαλαμῖνι γενομένην ναυμαχίαν ἡττημένος διέτριβε περὶ τὴν Κύμην.
                    ἐνταῦθα δὲ παραχειμάσας, ὡς τὸ θέρος ἐνίστατο, παρέπλευσεν εἰς
                    Σάμον, παραφυλάξων τὴν Ἰωνίαν: ἦσαν δ᾽ αἱ πᾶσαι νῆες ἐν Σάμῳ
                    πλείους τῶν τετρακοσίων. αὗται μὲν οὖν ὡς ἀλλότρια φρονούντων τῶν
                    Ἰώνων παρεφύλαττον τὰς πόλεις. <milestone n="2" unit="section" />κατὰ δὲ
                    τὴν Ἑλλάδα μετὰ τὴν ἐν Σαλαμῖνι ναυμαχίαν, τῶν Ἀθηναίων δοκούντων
                    αἰτίων γεγονέναι τῆς νίκης, καὶ διὰ τοῦτο αὐτῶν φρονηματιζομένων,
                    πᾶσιν ἐγίνοντο καταφανεῖς ὡς τοῖς Λακεδαιμονίοις ἀμφισβητήσοντες τῆς
                    κατὰ θάλατταν ἡγεμονίας: διόπερ οἱ Λακεδαιμόνιοι προορώμενοι τὸ
                    μέλλον ἐφιλοτιμοῦντο ταπεινοῦν τὸ φρόνημα τῶν Ἀθηναίων. διὸ καὶ
                    κρίσεως προτεθείσης περὶ τῶν ἀριστείων, χάριτι κατισχύσαντες ἐποίησαν
                    κριθῆναι πόλιν μὲν ἀριστεῦσαι τὴν Αἰγινητῶν, ἄνδρα δὲ Ἀμεινίαν
                    Ἀθηναῖον, τὸν ἀδελφὸν Αἰσχύλου τοῦ ποιητοῦ: οὗτος γὰρ τριηραρχῶν
                    πρῶτος ἐμβολὴν ἔδωκε τῇ ναυαρχίδι τῶν Περσῶν, καὶ ταύτην κατέδυσε
                    καὶ τὸν ναύαρχον διέφθειρε. <milestone n="3" unit="section" />τῶν δ᾽
                    Ἀθηναίων βαρέως φερόντων τὴν ἄδικον ἧτταν, οἱ Λακεδαιμόνιοι
                    φοβηθέντες μήποτε Θεμιστοκλῆς ἀγανακτήσας ἐπὶ τῷ συμβεβηκότι κακὸν
                    μέγα βουλεύσηται κατ᾽ αὐτῶν καὶ τῶν Ἑλλήνων, ἐτίμησαν αὐτὸν
                    διπλασίοσι δωρεαῖς τῶν τὰ ἀριστεῖα εἰληφότων. δεξαμένου δὲ τοῦ
                    Θεμιστοκλέους τὰς δωρεάς, ὁ δῆμος τῶν Ἀθηναίων ἀπέστησεν αὐτὸν
                    ἀπὸ τῆς στρατηγίας, καὶ παρέδωκε τὴν ἀρχὴν Ξανθίππῳ τῷ
                    Ἀρίφρονος. <milestone n="28" unit="chapter" /><milestone n="1" unit="section" />διαβοηθείσης δὲ τῆς τῶν Ἀθηναίων πρὸς τοὺς Ἕλληνας
                    ἀλλοτριότητος, ἧκον εἰς τὰς Ἀθήνας πρέσβεις παρὰ Περσῶν καὶ παρὰ
                    τῶν Ἑλλήνων. οἱ μὲν οὖν ὑπὸ τῶν Περσῶν ἀποσταλέντες ἔφασαν τὸν
                    στρατηγὸν Μαρδόνιον ἐπαγγέλλεσθαι τοῖς Ἀθηναίοις, ἐὰν τὰ Περσῶν
                    προέλωνται, δώσειν χώραν ἣν ἂν βούλωνται τῆς Ἑλλάδος, καὶ τὰ
                    τείχη καὶ τοὺς ναοὺς πάλιν ἀνοικοδομήσειν, καὶ τὴν πόλιν ἐάσειν
                    αὐτόνομον: οἱ δὲ παρὰ τῶν Λακεδαιμονίων πεμφθέντες ἠξίουν μὴ
                    πεισθῆναι τοῖς βαρβάροις, ἀλλὰ τηρεῖν τὴν πρὸς τοὺς Ἕλληνας καὶ
                    συγγενεῖς καὶ ὁμοφώνους εὔνοιαν. <milestone n="2" unit="section" />οἱ δὲ
                    Ἀθηναῖοι τοῖς βαρβάροις ἀπεκρίθησαν, ὡς οὔτε χώρα τοῖς Πέρσαις
                    ἐστὶ τοιαύτη οὔτε χρυσὸς τοσοῦτος ὃν Ἀθηναῖοι δεξάμενοι τοὺς
                    Ἕλληνας ἐγκαταλείψουσι: τοῖς δὲ Λακεδαιμονίοις εἶπον, ὡς αὐτοὶ
                    μὲν ἣν πρότερον ἐποιοῦντο φροντίδα τῆς Ἑλλάδος καὶ μετὰ ταῦτα
                    πειράσονται τὴν αὐτὴν διαφυλάττειν, ἐκείνους δ᾽ ἠξίουν τὴν ταχίστην
                    ἐλθεῖν εἰς τὴν Ἀττικὴν μετὰ πάντων τῶν συμμάχων: πρόδηλον γὰρ
                    εἶναι, διότι Μαρδόνιος, ἠναντιωμένων τῶν Ἀθηναίων αὐτῷ, μετὰ
                    δυνάμεως ἥξει ἐπὶ τὰς Ἀθήνας. ὃ καὶ συνέβη γενέσθαι: <milestone n="3" unit="section" />ὁ γὰρ Μαρδόνιος ἐν τῇ Βοιωτίᾳ διατρίβων
                    μετὰ τῶν δυνάμεων τὸ μὲν πρῶτον τῶν ἐν Πελοποννήσῳ πόλεων
                    ἐπειρᾶτό τινας ἀφιστάνειν,χρήματα διαπεμπόμενος τοῖς προεστηκόσι τῶν
                    πόλεων, μετὰ δὲ ταῦτα πυνθανόμενος τὴν τῶν Ἀθηναίων ἀπόκρισιν καὶ
                    παροξυνθείς, ἅπασαν ἦγεν ἐπὶ τὴν Ἀττικὴν τὴν δύναμιν: <milestone n="4" unit="section" />χωρὶς γὰρ τῆς δεδομένης ὑπὸ Ξέρξου στρατιᾶς
                    πολλοὺς ἄλλους αὐτὸς Μαρδόνιος ἐκ τῆς Θρᾴκης καὶ Μακεδονίας καὶ
                    τῶν ἄλλων τῶν συμμαχίδων πόλεων ἠθροίκει, πλείους τῶν εἴκοσι
                    μυριάδων. <milestone n="5" unit="section" />τηλικαύτης δὲ δυνάμεως
                    προαγούσης εἰς τὴν Ἀττικήν, οἱ μὲν Ἀθηναῖοι βιβλιαφόρους
                    ἀπέστειλαν πρὸς τοὺς Λακεδαιμονίους δεόμενοι βοηθεῖν: βραδυνόντων δὲ
                    αὐτῶν καὶ τῶν βαρβάρων ἐμβαλόντων εἰς τὴν Ἀττικήν, κατεπλάγησαν,
                    καὶ πάλιν ἀναλαβόντες τέκνα καὶ γυναῖκας καὶ τῶν ἄλλων ὅσα δυνατὸν
                    ἦν ταχέως ἀποκομίζειν, ἐξέλιπον τὴν πατρίδα καὶ συνέφυγον πάλιν εἰς
                    τὴν Σαλαμῖνα. <milestone n="6" unit="section" />ὁ δὲ Μαρδόνιος χαλεπῶς
                    ἔχων πρὸς αὐτούς, τὴν χώραν ἅπασαν κατέφθειρε καὶ τὴν πόλιν
                    κατέσκαψε καὶ τὰ ἱερὰ τὰ καταλελειμμένα παντελῶς ἐλυμήνατο. <milestone n="29" unit="chapter" /><milestone n="1" unit="section" /><milestone ed="P" unit="para" />ἐπανελθόντος δὲ εἰς τὰς Θήβας τοῦ Μαρδονίου μετὰ
                    τῆς δυνάμεως, ἔδοξε τοῖς συνέδροις τῶν Ἑλλήνων παραλαβεῖν τοὺς
                    Ἀθηναίους, καὶ πανδημεὶ προσελθόντας εἰς τὰς Πλαταιὰς διαγωνίσασθαι
                    περὶ τῆς ἐλευθερίας, εὔξασθαι δὲ καὶ τοῖς θεοῖς, ἐὰν νικήσωσιν,
                    ἄγειν κατὰ ταύτην τὴν ἡμέραν τοὺς Ἕλληνας ἐλευθέρια κοινῇ, καὶ
                    τὸν ἐλευθέριον ἀγῶνα συντελεῖν ἐν ταῖς Πλαταιαῖς. <milestone n="2" unit="section" />συναχθέντων δὲ τῶν Ἑλλήνων εἰς τὸν Ἰσθμόν,
                    ἐδόκει τοῖς πᾶσιν ὅρκον ὀμόσαι περὶ τοῦ πολέμου, τὸν στέξοντα μὲν
                    τὴν ὁμόνοιαν αὐτῶν, ἀναγκάσοντα δὲ γενναίως τοὺς κινδύνους
                    ὑπομένειν. <milestone n="3" unit="section" />ὁ δὲ ὅρκος ἦν τοιοῦτος: οὐ
                    ποιήσομαι περὶ πλείονος τὸ ζῆν τῆς ἐλευθερίας, οὐδὲ καταλείψω τοὺς
                    ἡγεμόνας οὔτε ζῶντας οὔτε ἀποθανόντας, ἀλλὰ τοὺς ἐν τῇ μάχῃ
                    τελευτήσαντας τῶν συμμάχων πάντας θάψω, καὶ κρατήσας τῷ πολέμῳ τῶν
                    βαρβάρων οὐδεμίαν τῶν ἀγωνισαμένων πόλεων ἀνάστατον ποιήσω, καὶ τῶν
                    ἱερῶν τῶν ἐμπρησθέντων καὶ καταβληθέντων οὐδὲν ἀνοικοδομήσω, ἀλλ᾽
                    ὑπόμνημα τοῖς ἐπιγινομένοις ἐάσω καὶ καταλείψω τῆς τῶν βαρβάρων
                    ἀσεβείας. <milestone n="4" unit="section" />τὸν δὲ ὅρκον ὀμόσαντες
                    ἐπορεύθησαν ἐπὶ τὴν Βοιωτίαν διὰ τοῦ Κιθαιρῶνος, καὶ πρὸς τὰς
                    ὑπωρείας καταντήσαντες πλησίον τῶν Ἐρυθρῶν, αὐτοῦ κατεστρατοπέδευσαν.
                    ἡγεῖτο δὲ τῶν μὲν Ἀθηναίων Ἀριστείδης, τῶν δὲ συμπάντων
                    Παυσανίας, ἐπίτροπος ὢν τοῦ Λεωνίδου παιδός. <milestone n="30" unit="chapter" /><milestone n="1" unit="section" />Μαρδόνιος δὲ πυθόμενος
                    τὴν τῶν πολεμίων δύναμιν προάγειν ἐπὶ Βοιωτίας, προῆλθεν ἐκ τῶν
                    Θηβῶν: καὶ παραγενόμενος ἐπὶ τὸν Ἀσωπὸν ποταμὸν ἔθετο παρεμβολήν,
                    ἣν ὠχύρωσε τάφρῳ βαθείᾳ καὶ τείχει ξυλίνῳ περιέλαβεν. ἦν δὲ ὁ
                    σύμπας ἀριθμὸς τῶν μὲν Ἑλλήνων εἰς δέκα μυριάδας, τῶν δὲ βαρβάρων
                    εἰς πεντήκοντα. <milestone n="2" unit="section" />πρῶτοι δὲ κατήρξαντο
                    μάχης οἱ βάρβαροι νυκτὸς ἐκχυθέντες ἐπ᾽ αὐτοὺς καὶ πᾶσι τοῖς
                    ἱππεῦσι πρὸς τὴν στρατοπεδείαν ἐπελάσαντες. τῶν δὲ Ἀθηναίων
                    προαισθομένων καὶ συντεταγμένῃ τῇ στρατιᾷ τεθαρρηκότως ἀπαντώντων,
                    συνέβη καρτερὰν γενέσθαι μάχην. <milestone n="3" unit="section" />τέλος δὲ
                    τῶν Ἑλλήνων οἱ μὲν ἄλλοι πάντες τοὺς καθ᾽ αὑτοὺς ταχθέντας τῶν
                    βαρβάρων ἐτρέψαντο, μόνοι δὲ Μεγαρεῖς πρός τε τὸν ἵππαρχον καὶ τοὺς
                    ἀρίστους τῶν Περσῶν ἱππεῖς ἀνθεστῶτες, καὶ πιεζόμενοι τῇ μάχῃ,
                    τὴν μὲν τάξιν οὐ κατέλιπον, πρὸς δὲ τοὺς Ἀθηναίους καὶ
                    Λακεδαιμονίους πέμψαντές τινας ἐξ αὐτῶν ᾔτουν κατὰ τάχος βοηθῆσαι.
                        <milestone n="4" unit="section" />Ἀριστείδου δὲ τοὺς περὶ αὐτὸν τῶν
                    Ἀθηναίων ταχέως ἀποστείλαντος τοὺς ἐπιλέκτους, συστραφέντες οὗτοι
                    καὶ προσπεσόντες τοῖς βαρβάροις τοὺς μὲν Μεγαρεῖς ἐξείλοντο τῶν
                    κινδύνων τῶν ἐπικειμένων, τῶν δὲ Περσῶν αὐτόν τε τὸν ἵππαρχον καὶ
                    πολλοὺς ἄλλους ἀποκτείναντες τοὺς λοιποὺς ἐτρέψαντο. οἱ μὲν οὖν
                    Ἕλληνες, ὡσπερεί τινι προαγῶνι λαμπρῶς προτερήσαντες, εὐέλπιδες
                    ἐγένοντο περὶ τῆς ὁλοσχεροῦς νίκης: μετὰ δὲ ταῦτα ἐκ τῆς ὑπωρείας
                    μετεστρατοπέδευσαν εἰς ἕτερον τόπον εὐθετώτερον πρὸς τὴν ὁλοσχερῆ
                    νίκην. <milestone n="5" unit="section" />ἦν γὰρ ἐκ μὲν τῶν δεξιῶν
                    γεώλοφος ὑψηλός, ἐκ δὲ τῶν εὐωνύμων ὁ Ἀσωπὸς ποταμός: τὸν δ᾽ ἀνὰ
                    μέσον τόπον ἐπεῖχεν ἡ στρατοπεδεία, πεφραγμένη τῇ φύσει καὶ ταῖς
                    τῶν τόπων ἀσφαλείαις. <milestone n="6" unit="section" />τοῖς μὲν οὖν
                    Ἕλλησιν ἐμφρόνως βουλευσαμένοις πολλὰ συνεβάλετο πρὸς τὴν νίκην ἡ
                    τῶν τόπων στενοχωρία: οὐ γὰρ ἦν ἐπὶ πολὺ μῆκος παρεκτείνειν τὴν
                    φάλαγγα τῶν Περσῶν, ὥστε ἀχρήστους εἶναι συνέβαινε τὰς πολλὰς
                    μυριάδας τῶν βαρβάρων. διόπερ οἱ περὶ τὸν Παυσανίαν καὶ Ἀριστείδην
                    θαρρήσαντες τοῖς τόποις προῆγον τὴν δύναμιν εἰς τὴν μάχην, καὶ
                    συντάξαντες ἑαυτοὺς οἰκείως τῆς περιστάσεως ἦγον ἐπὶ τοὺς
                    πολεμίους. <milestone n="31" unit="chapter" /><milestone n="1" unit="section" />Μαρδόνιος δὲ συναναγκαζόμενος βαθεῖαν ποιῆσαι τὴν φάλαγγα, διέταξε
                    τὴν δύναμιν ὅπως ποτ᾽ ἔδοξεν αὐτῷ συμφέρειν, καὶ μετὰ βοῆς
                    ἀπήντησε τοῖς Ἕλλησιν. ἔχων δὲ περὶ αὐτὸν τοὺς ἀρίστους πρῶτος
                    ἐνέβαλεν εἰς τοὺς ἀντιτεταγμένους Λακεδαιμονίους, καὶ γενναίως
                    ἀγωνισάμενος πολλοὺς ἀνεῖλε τῶν Ἑλλήνων: ἀντιταχθέντων δὲ τῶν
                    Λακεδαιμονίων εὐρώστως, καὶ πάντα κίνδυνον ὑπομενόντων προθύμως,
                    πολὺς ἐγίνετο φόνος τῶν βαρβάρων. <milestone n="2" unit="section" />ἕως
                    μὲν οὖν συνέβαινε τὸν Μαρδόνιον μετὰ τῶν ἐπιλέκτων προκινδυνεύειν,
                    εὐψύχως ὑπέμενον τὸ δεινὸν οἱ βάρβαροι: ἐπεὶ δ᾽ ὅ τε Μαρδόνιος
                    ἀγωνιζόμενος ἐκθύμως ἔπεσε καὶ τῶν ἐπιλέκτων οἱ μὲν ἀπέθανον, οἱ
                    δὲ κατετρώθησαν, ἀνατραπέντες ταῖς ψυχαῖς πρὸς φυγὴν ὥρμησαν.
                        <milestone n="3" unit="section" />ἐπικειμένων δὲ τῶν Ἑλλήνων, οἱ μὲν
                    πλείους τῶν βαρβάρων εἰς τὸ ξύλινον τεῖχος συνέφυγον, τῶν δ᾽ ἄλλων
                    οἱ μὲν μετὰ Μαρδονίου ταχθέντες Ἕλληνες εἰς τὰς Θήβας ἀνεχώρησαν,
                    τοὺς δὲ λοιποὺς ὄντας πλείους τῶν τετρακισμυρίων ἀναλαβὼν
                    Ἀρτάβαζος, ἀνὴρ παρὰ Πέρσαις ἐπαινούμενος, εἰς θάτερον μέρος
                    ἔφυγε, καὶ σύντονον τὴν ἀναχώρησιν ποιησάμενος προῆγεν ἐπὶ τῆς
                    Φωκίδος. <milestone n="32" unit="chapter" /><milestone n="1" unit="section" /><milestone ed="P" unit="para" />τοῦτον δὲ τὸν τρόπον ἐν τῇ φυγῇ
                    τῶν βαρβάρων σχισθέντων, ὁμοίως καὶ τὸ τῶν Ἑλλήνων πλῆθος
                    διεμερίσθη: Ἀθηναῖοι μὲν γὰρ καὶ Πλαταιεῖς καὶ Θεσπιεῖς τοὺς ἐπὶ
                    Θηβῶν ὁρμήσαντας ἐδίωξαν, Κορίνθιοι δὲ καὶ Σικυώνιοι καὶ Φλιάσιοι
                    καί τινες ἕτεροι τοῖς μετὰ Ἀρταβάζου φεύγουσιν ἐπηκολούθησαν,
                    Λακεδαιμόνιοι δὲ μετὰ τῶν λοιπῶν τοὺς εἰς τὸ ξύλινον τεῖχος
                    καταφυγόντας διώξαντες ἐπόρθησαν προθύμως. <milestone n="2" unit="section" />οἱ δὲ Θηβαῖοι δεξάμενοι τοὺς φεύγοντας καὶ προσαναλαβόντες ἐπέθεντο
                    τοῖς διώκουσιν Ἀθηναίοις: γενομένης δὲ πρὸ τῶν τειχῶν καρτερᾶς
                    μάχης, καὶ τῶν Θηβαίων λαμπρῶς ἀγωνισαμένων, ἔπεσον μὲν οὐκ ὀλίγοι
                    παρ᾽ ἀμφοτέροις, τὸ δὲ τελευταῖον βιασθέντες ὑπὸ τῶν Ἀθηναίων,
                    συνέφυγον πάλιν εἰς τὰς Θήβας. <milestone n="3" unit="section" />μετὰ δὲ
                    ταῦτα οἱ μὲν Ἀθηναῖοι πρὸς τοὺς Λακεδαιμονίους ἀποχωρήσαντες, μετὰ
                    τούτων ἐτειχομάχουν πρὸς τοὺς καταφυγόντας εἰς τὴν παρεμβολὴν τῶν
                    Περσῶν: μεγάλου δὲ ἀγῶνος ἐξ ἀμφοτέρων γενομένου, καὶ τῶν μὲν
                    βαρβάρων ἐκ τόπων ὠχυρωμένων καλῶς ἀγωνισαμένων, τῶν δ᾽ Ἑλλήνων
                    βίαν προσαγόντων τοῖς ξυλίνοις τείχεσι, πολλοὶ μὲν παραβόλως
                    ἀγωνιζόμενοι κατετιτρώσκοντο, οὐκ ὀλίγοι δὲ καὶ τῷ πλήθει τῶν βελῶν
                    διαφθειρόμενοι τὸν θάνατον εὐψύχως ὑπέμενον. <milestone n="4" unit="section" />οὐ μήν γε τὴν ὁρμὴν καὶ βίαν τῶν Ἑλλήνων
                    ἔστεγεν οὔτε τὸ κατεσκευασμένον τεῖχος οὔτε τὸ πλῆθος τῶν βαρβάρων,
                    ἀλλ᾽ ἅπαν τὸ ἀντιτεταγμένον ὑπείκειν ἠναγκάζετο: ἡμιλλῶντο γὰρ
                    πρὸς ἀλλήλους οἱ τῆς Ἑλλάδος ἡγούμενοι Λακεδαιμόνιοι καὶ
                    Ἀθηναῖοι, μεμετεωρισμένοι μὲν ταῖς προγεγενημέναις νίκαις, πεποιθότες
                    δὲ ταῖς ἑαυτῶν ἀρεταῖς. <milestone n="5" unit="section" />τέλος δὲ κατὰ
                    κράτος ἁλόντες οἱ βάρβαροι, δεόμενοι ζωγρεῖν οὐδενὸς ἐτύγχανον
                    ἐλέου. ὁ γὰρ στρατηγὸς τῶν Ἑλλήνων Παυσανίας ὁρῶν τοῖς πλήθεσιν
                    ὑπερέχοντας τοὺς βαρβάρους, εὐλαβεῖτο μή τι παράλογον γένηται,
                    πολλαπλασίων ὄντων τῶν βαρβάρων: διὸ καὶ παραγγείλαντος αὐτοῦ μηδένα
                    ζωγρεῖν, ταχὺ πλῆθος ἄπιστον νεκρῶν ἐγένετο. τέλος δὲ οἱ Ἕλληνες
                    ὑπὲρ τὰς δέκα μυριάδας τῶν βαρβάρων κατακόψαντες μόγις ἐπαύσαντο τοῦ
                    κτείνειν τοὺς πολεμίους. <milestone n="33" unit="chapter" /><milestone n="1" unit="section" /><milestone ed="P" unit="para" />τοιοῦτον δὲ πέρας τῆς
                    μάχης λαβούσης, οἱ μὲν Ἕλληνες τοὺς πεσόντας ἔθαψαν, ὄντας πλείους
                    τῶν μυρίων. διελόμενοι δὲ τὰ λάφυρα κατὰ τὸν τῶν στρατιωτῶν ἀριθμὸν
                    τὴν περὶ τῶν ἀριστείων κρίσιν ἐποιήσαντο, καὶ Ἀριστείδου
                    κελεύσαντος ἔκριναν ἀριστεῦσαι πόλιν μὲν Σπάρτην, ἄνδρα δὲ
                    Παυσανίαν τὸν Λακεδαιμόνιον. Ἀρτάβαζος δ᾽ ἔχων τῶν φευγόντων
                    Περσῶν εἰς τετρακισμυρίους, καὶ διὰ τῆς Φωκίδος εἰς Μακεδονίαν
                    πορευθείς, ὀξυτάταις πορείαις ἐχρῆτο, καὶ ἐσώθη μετὰ τῶν στρατιωτῶν
                    εἰς τὴν Ἀσίαν. <milestone n="2" unit="section" />οἱ δ᾽ Ἕλληνες ἐκ τῶν
                    λαφύρων δεκάτην ἐξελόμενοι κατεσκεύασαν χρυσοῦν τρίποδα, καὶ ἀνέθηκαν
                    εἰς Δελφοὺς χαριστήριον τῷ θεῷ, ἐπιγράψαντες ἐλεγεῖον τόδε,<quote type="verse">
                        <l met="elegiac">Ἑλλάδος εὐρυχόρου σωτῆρες τόνδ᾽ ἀνέθηκαν,</l>
                        <l>δουλοσύνης στυγερᾶς ῥυσάμενοι πόλιας.</l>
                    </quote><bibl n="Simon. 102" default="NO">σιμονιδες φρ. 102
                    （διεηλ）</bibl>ἐπέγραψαν δὲ καὶ τοῖς ἐν Θερμοπύλαις
                    ἀποθανοῦσι Λακεδαιμονίοις κοινῇ μὲν ἅπασι τόδε,<quote type="verse">
                        <l met="elegiac">μυριάσιν ποτὲ τῇδε διηκοσίαις ἐμάχοντο</l>
                        <l>ἐκ Πελοποννήσου χιλιάδες τέτορες,</l>
                    </quote><bibl n="Simon. 91" default="NO">σιμονιδες φρ. 91 （διεηλ）</bibl>ἰδίᾳ
                    δὲ αὐτοῖς τόδε,<quote type="verse">
                        <l met="elegiac">ὦ ξεῖν᾽, ἄγγειλον Λακεδαιμονίοις ὅτι τῇδε</l>
                        <l>κείμεθα τοῖς κείνων πειθόμενοι νομίμοις.</l>
                    </quote><bibl n="Simon. 92" default="NO">σιμονιδες φρ. 92 （διεηλ）</bibl>
                    <milestone n="3" unit="section" />ὁμοίως δὲ καὶ ὁ τῶν Ἀθηναίων δῆμος
                    ἐκόσμησε τοὺς τάφους τῶν ἐν τῷ Περσικῷ πολέμῳ τελευτησάντων, καὶ
                    τὸν ἀγῶνα τὸν ἐπιτάφιον τότε πρῶτον ἐποίησε, καὶ νόμον ἔθηκε
                    λέγειν ἐγκώμια τοῖς δημοσίᾳ θαπτομένοις τοὺς προαιρεθέντας τῶν
                    ῥητόρων. <milestone n="4" unit="section" />μετὰ δὲ ταῦτα Παυσανίας μὲν ὁ
                    στρατηγὸς ἀναλαβὼν τὴν δύναμιν ἐστράτευσεν ἐπὶ τὰς Θήβας, καὶ τοὺς
                    αἰτίους τῆς πρὸς Πέρσας συμμαχίας ἐξῄτει πρὸς τὴν τιμωρίαν: τῶν
                    δὲ Θηβαίων καταπεπληγμένων τό τε πλῆθος τῶν πολεμίων καὶ τὰς ἀρετάς,
                    οἱ μὲν αἰτιώτατοι τῆς ἀπὸ τῶν Ἑλλήνων ἀποστάσεως ἑκουσίως
                    ὑπομείναντες τὴν παράδοσιν ἐκολάσθησαν ὑπὸ τοῦ Παυσανίου καὶ πάντες
                    ἀνῃρέθησαν. <milestone n="34" unit="chapter" /><milestone n="1" unit="section" /><milestone ed="P" unit="para" />ἐγένετο δὲ καὶ κατὰ τὴν Ἰωνίαν
                    τοῖς Ἕλλησι μεγάλη μάχη πρὸς Πέρσας κατὰ τὴν αὐτὴν ἡμέραν τῇ
                    περὶ τὰς Πλαταιὰς συντελεσθείσῃ, περὶ ἧς μέλλοντες γράφειν
                    ἀναληψόμεθα τὴν ἀπ᾽ ἀρχῆς διήγησιν. <milestone n="2" unit="section" />Λεωτυχίδης γὰρ ὁ Λακεδαιμόνιος καὶ Ξάνθιππος ὁ Ἀθηναῖος
                    ἡγούμενοι τῆς ναυτικῆς δυνάμεως, καὶ τὸν στόλον ἐκ τῆς περὶ
                    Σαλαμῖνα ναυμαχίας ἀθροίσαντες εἰς Αἴγιναν, ἐν ταύτῃ διατρίψαντες
                    ἡμέρας τινὰς ἔπλευσαν εἰς Δῆλον, ἔχοντες τριήρεις διακοσίας καὶ
                    πεντήκοντα. ἐνταῦθα δ᾽ αὐτῶν ὁρμούντων ἧκον ἐκ Σάμου πρέσβεις
                    ἀξιοῦντες ἐλευθερῶσαι τοὺς κατὰ τὴν Ἀσίαν Ἕλληνας. <milestone n="3" unit="section" />οἱ δὲ περὶ τὸν Λεωτυχίδην συνεδρεύσαντες μετὰ τῶν
                    ἡγεμόνων καὶ διακούσαντες τῶν Σαμίων ἔκριναν ἐλευθεροῦν τὰς πόλεις,
                    καὶ κατὰ τάχος ἐξέπλευσαν ἐκ Δήλου. οἱ δὲ τῶν Περσῶν ναύαρχοι
                    διατρίβοντες ἐν τῇ Σάμῳ, πυθόμενοι τὸν τῶν Ἑλλήνων ἐπίπλουν,
                    ἀνήχθησαν ἐκ τῆς Σάμου πάσαις ταῖς ναυσί, καὶ κατάραντες εἰς
                    Μυκάλην τῆς Ἰωνίας τὰς μὲν ναῦς ἐνεώλκησαν, ὁρῶντες οὐκ
                    ἀξιοχρέους οὔσας ναυμαχεῖν, καὶ ξυλίνῳ τείχει καὶ τάφρῳ βαθείᾳ
                    περιέλαβον αὐτάς: οὐδὲν δὲ ἧττον καὶ δυνάμεις πεζὰς μετεπέμποντο ἐκ
                    τῶν Σάρδεων καὶ τῶν σύνεγγυς πόλεων, καὶ συνήγαγον τοὺς ἅπαντας εἰς
                    δέκα μυριάδας: ἐποιοῦντο δὲ καὶ τῶν ἄλλων ἁπάντων τῶν εἰς πόλεμον
                    χρησίμων παρασκευάς, νομίζοντες καὶ τοὺς Ἴωνας ἀποστήσεσθαι πρὸς
                    τοὺς πολεμίους. <milestone n="4" unit="section" />οἱ δὲ περὶ τὸν
                    Λεωτυχίδην παντὶ τῷ στόλῳ κεκοσμημένῳ προσπλεύσαντες τοῖς ἐν τῇ
                    Μυκάλῃ βαρβάροις, ναῦν προαπέστειλαν ἔχουσαν κήρυκα τὸν
                    μεγαλοφωνότατον τῶν ἐν τῷ στρατοπέδῳ. τῷ δὲ προσετέτακτο προσπλεῦσαι
                    τοῖς πολεμίοις, καὶ μεγάλῃ τῇ φωνῇ κηρύξαι, διότι οἱ Ἕλληνες
                    νενικηκότες τοὺς Πέρσας πάρεισι νῦν ἐλευθερώσοντες τὰς κατὰ τὴν
                    Ἀσίαν Ἑλληνίδας πόλεις. <milestone n="5" unit="section" />τοῦτο δ᾽
                    ἐποίησαν οἱ περὶ τὸν Λεωτυχίδην νομίζοντες τοὺς συστρατεύοντας τοῖς
                    βαρβάροις Ἕλληνας ἀποστήσειν Περσῶν καὶ ταραχὴν ἔσεσθαι πολλὴν ἐν
                    τῇ τῶν βαρβάρων στρατοπεδείᾳ: ὅπερ καὶ συνέβη γενέσθαι. τοῦ γὰρ
                    κήρυκος προσπλεύσαντος ταῖς νενεωλκημέναις ναυσὶ καὶ κηρύξαντος τὰ
                    προστεταγμένα, συνέβη τοὺς μὲν Πέρσας ἀπιστῆσαι τοῖς Ἕλλησι, τοὺς
                    δ᾽ Ἕλληνας ἀλλήλοις συντίθεσθαι περὶ ἀποστάσεως. <milestone n="35" unit="chapter" /><milestone n="1" unit="section" />οἱ δ᾽ Ἕλληνες
                    κατασκεψάμενοι τὰ κατ᾽ αὐτοὺς ἀπεβίβασαν τὴν δύναμιν. τῇ δ᾽
                    ὑστεραίᾳ παρασκευαζομένων αὐτῶν τὰ πρὸς τὴν παράταξιν, προσέπεσε
                    φήμη ὅτι νενικήκασιν οἱ Ἕλληνες τοὺς Πέρσας κατὰ τὰς Πλαταιάς.
                        <milestone n="2" unit="section" />διόπερ οἱ μὲν περὶ Λεωτυχίδην
                    ἀθροίσαντες ἐκκλησίαν, τὰ πλήθη παρεκάλεσαν εἰς τὴν μάχην, τά τε
                    ἄλλα προφερόμενοι καὶ τὴν ἐν Πλαταιαῖς νίκην τραγῳδοῦντες, δι᾽ ἣν
                    ὑπελάμβανον θρασυτέρους ποιήσειν τοὺς μέλλοντας ἀγωνίζεσθαι. θαυμαστὸν
                    δὲ ἐγένετο τὸ ἀποτέλεσμα: κατὰ γὰρ τὴν αὐτὴν ἡμέραν ἐφάνησαν αἱ
                    παρατάξεις γεγενημέναι, ἥ τε πρὸς τῇ Μυκάλῃ συντελεσθεῖσα καὶ ἡ
                    κατὰ τὰς Πλαταιὰς γενομένη. <milestone n="3" unit="section" />διόπερ
                    ἔδοξαν οἱ περὶ τὸν Λεωτυχίδην οὔπω μὲν πεπυσμένοι περὶ τῆς νίκης,
                    ἀφ᾽ ἑαυτῶν δὲ πλάττοντες τὴν εὐημερίαν, στρατηγήματος ἕνεκεν τοῦτο
                    πεποιηκέναι: τὸ γὰρ μέγεθος τοῦ διαστήματος ἤλεγχεν ἀδύνατον οὖσαν
                    τὴν προσαγγελίαν. <milestone n="4" unit="section" />οἱ δὲ τῶν Περσῶν
                    ἡγεμόνες, ἀπίστως ἔχοντες τοῖς Ἕλλησι, τούτους μὲν ἀφώπλισαν, τὰ
                    δὲ ὅπλα τοῖς ἑαυτῶν φίλοις παρέδωκαν: παρακαλέσαντες δὲ τὰ πλήθη,
                    καὶ τὸν Ξέρξην αὐτὸν μετὰ πολλῆς δυνάμεως εἰπόντες ἥξειν βοηθόν,
                    ἐποίησαν ἅπαντας εὐθαρσεῖς πρὸς τὸν κίνδυνον. <milestone n="36" unit="chapter" /><milestone n="1" unit="section" />ἀμφοτέρων δὲ αὐτῶν
                    ἐκταξάντων τὴν στρατιὰν καὶ προσαγόντων ἐπ᾽ ἀλλήλους, οἱ μὲν Πέρσαι
                    τοὺς πολεμίους ὁρῶντες ὀλίγους ὄντας κατεφρόνησαν αὐτῶν καὶ μετὰ
                    πολλῆς κραυγῆς ἐπεφέροντο: <milestone n="2" unit="section" />τῶν δὲ
                    Σαμίων καὶ Μιλησίων πανδημεὶ προελομένων βοηθῆσαι τοῖς Ἕλλησι καὶ
                    μετ᾽ ἀλλήλων κοινῇ προσαγόντων κατὰ σπουδήν, ὡς προϊόντες εἰς ὄψιν
                    ἦλθον τοῖς Ἕλλησιν, οἱ μὲν Ἴωνες ἐνόμιζον εὐθαρσεστέρους
                    ἔσεσθαι τοὺς Ἕλληνας, ἀπέβη δὲ τοὐναντίον. <milestone n="3" unit="section" />δόξαντες γὰρ οἱ περὶ τὸν Λεωτυχίδην τὸν Ξέρξην ἐκ
                    τῶν Σάρδεων ἐπιέναι μετὰ τῆς δυνάμεως, ἐφοβήθησαν, καὶ ταραχῆς
                    γενομένης ἐν τῷ στρατοπέδῳ διεφέροντο πρὸς ἀλλήλους: οἱ μὲν γὰρ
                    ἔφασαν τὴν ταχίστην δεῖν εἰς τὰς ναῦς ἀπιέναι, οἱ δὲ μένειν καὶ
                    τεθαρρηκότως παρατάξασθαι. ἔτι δ᾽ αὐτοῖς τεθορυβημένοις ἐπεφάνησαν οἱ
                    Πέρσαι διεσκευασμένοι καταπληκτικῶς καὶ μετὰ βοῆς ἐπιφερόμενοι.
                        <milestone n="4" unit="section" />οἱ δ᾽ Ἕλληνες οὐδεμίαν ἀνοχὴν
                    ἔχοντες τοῦ βουλεύσασθαι, συνηναγκάσθησαν ὑπομεῖναι τὴν ἔφοδον τῶν
                    βαρβάρων. καὶ τὸ μὲν πρῶτον ἀμφοτέρων ἀγωνιζομένων εὐρώστως
                    ἰσόρροπος ἦν ἡ μάχη καὶ συχνοὶ παρ᾽ ἀμφοτέροις ἔπιπτον: τῶν δὲ
                    Σαμίων καὶ τῶν Μιλησίων ἐπιφανέντων οἱ μὲν Ἕλληνες ἐπερρώσθησαν,
                    οἱ βάρβαροι δὲ καταπλαγέντες πρὸς φυγὴν ὥρμησαν. <milestone n="5" unit="section" />πολλοῦ δὲ γενομένου φόνου, οἱ μὲν περὶ τὸν
                    Λεωτυχίδην καὶ Ξάνθιππον ἐπικείμενοι τοῖς ἡττημένοις κατεδίωξαν τοὺς
                    βαρβάρους μέχρι τῆς παρεμβολῆς, συνεπελάβοντο δὲ τῆς μάχης ἤδη
                    κεκριμένης Αἰολεῖς καὶ τῶν ἄλλων πολλοὶ τῶν κατὰ τὴν Ἀσίαν:
                    δεινὴ γάρ τις ἐνέπεσεν ἐπιθυμία ταῖς κατὰ τὴν Ἀσίαν πόλεσι τῆς
                    ἐλευθερίας. <milestone n="6" unit="section" />διόπερ σχεδὸν ἅπαντες οὔθ᾽
                    ὁμήρων οὔτε ὅρκων ἐποιήσαντο φροντίδα, ἀλλὰ μετὰ τῶν ἄλλων
                    Ἑλλήνων ἀπέκτειναν ἐν τῇ φυγῇ τοὺς βαρβάρους. τοῦτον δὲ τὸν
                    τρόπον ἡττηθέντων τῶν Περσῶν, ἀνῃρέθησαν αὐτῶν πλείους τῶν
                    τετρακισμυρίων: τῶν δὲ διασωθέντων οἱ μὲν εἰς τὴν στρατοπεδείαν
                    διέφυγον, οἱ δὲ εἰς Σάρδεις ἀπεχώρησαν. <milestone n="7" unit="section" />Ξέρξης δὲ πυθόμενος τήν τε περὶ τὰς Πλαταιὰς ἧτταν καὶ τὴν ἐν
                    τῇ Μυκάλῃ τροπὴν τῶν ἰδίων, μέρος μὲν τῆς δυνάμεως ἀπέλιπεν ἐν
                    Σάρδεσιν, ὅπως διαπολεμῇ πρὸς τοὺς Ἕλληνας, αὐτὸς δὲ
                    τεθορυβημένος μετὰ τῆς λοιπῆς στρατιᾶς προῆγεν, ἐπ᾽ Ἐκβατάνων
                    ποιούμενος τὴν πορείαν. <milestone n="37" unit="chapter" /><milestone n="1" unit="section" /><milestone ed="P" unit="para" />οἱ δὲ περὶ Λεωτυχίδην
                    καὶ Ξάνθιππον ἀποπλεύσαντες εἰς Σάμον τοὺς μὲν Ἴωνας καὶ τοὺς
                    Αἰολεῖς συμμάχους ἐποιήσαντο, μετὰ δὲ ταῦτα ἔπειθον αὐτοὺς
                    ἐκλιπόντας τὴν Ἀσίαν εἰς τὴν Εὐρώπην μετοικισθῆναι. ἐπηγγέλλοντο
                    δὲ τὰ μηδίσαντα τῶν ἐθνῶν ἀναστήσαντες δώσειν ἐκείνοις τὴν χώραν:
                        <milestone n="2" unit="section" />καθόλου γὰρ μένοντας αὐτοὺς ἐπὶ τῆς
                    Ἀσίας τοὺς μὲν πολεμίους ὁμόρους ἕξειν, πολὺ ταῖς δυνάμεσιν
                    ὑπερέχοντας, τοὺς δὲ συμμάχους ὄντας διαποντίους μὴ δυνήσεσθαι τὰς
                    βοηθείας εὐκαίρους αὐτοῖς ποιήσασθαι. οἱ δὲ Αἰολεῖς καὶ οἱ Ἴωνες
                    ἀκούσαντες τῶν ἐπαγγελιῶν ἔγνωσαν πείθεσθαι τοῖς Ἕλλησι, καὶ
                    παρεσκευάζοντο πλεῖν μετ᾽ αὐτῶν εἰς τὴν Εὐρώπην. <milestone n="3" unit="section" />οἱ δ᾽ Ἀθηναῖοι μετανοήσαντες εἰς τοὐναντίον πάλιν
                    μένειν συνεβούλευον, λέγοντες ὅτι κἂν μηδεὶς αὐτοῖς τῶν ἄλλων
                    Ἑλλήνων βοηθῇ, μόνοι Ἀθηναῖοι συγγενεῖς ὄντες βοηθήσουσιν:
                    ὑπελάμβανον δὲ ὅτι κοινῇ κατοικισθέντες ὑπὸ τῶν Ἑλλήνων οἱ
                    Ἴωνες οὐκέτι μητρόπολιν ἡγήσονται τὰς Ἀθήνας. διόπερ συνέβη
                    μετανοῆσαι τοὺς Ἴωνας καὶ κρῖναι μένειν ἐπὶ τῆς Ἀσίας. <milestone n="4" unit="section" />τούτων δὲ πραχθέντων συνέβη τὴν δύναμιν τῶν
                    Ἑλλήνων σχισθῆναι,καὶ τοὺς μὲν Λακεδαιμονίους εἰς τὴν Λακωνικὴν
                    ἀποπλεῦσαι, τοὺς δὲ Ἀθηναίους μετὰ τῶν Ἰώνων καὶ τῶν νησιωτῶν
                    ἐπὶ Σηστὸν ἀπᾶραι. <milestone n="5" unit="section" />Ξάνθιππος δὲ ὁ
                    στρατηγὸς εὐθὺς ἐκ κατάπλου προσβολὰς τῇ πόλει ποιησάμενος εἷλε
                    Σηστόν, καὶ φρουρὰν ἐγκαταστήσας τοὺς μὲν συμμάχους ἀπέλυσεν, αὐτὸς
                    δὲ μετὰ τῶν πολιτῶν ἀνέκαμψεν εἰς τὰς Ἀθήνας. <milestone n="6" unit="section" /><milestone ed="P" unit="para" />ὁ μὲν οὖν Μηδικὸς
                    ὀνομασθεὶς πόλεμος γενόμενος διετὴς τοῦτο ἔσχε τὸ πέρας. τῶν δὲ
                    συγγραφέων Ἡρόδοτος ἀρξάμενος πρὸ τῶν Τρωικῶν χρόνων γέγραφε κοινὰς
                    σχεδόν τι τὰς τῆς οἰκουμένης πράξεις ἐν βίβλοις ἐννέα, καταστρέφει
                    δὲ τὴν σύνταξιν εἰς τὴν περὶ Μυκάλην μάχην τοῖς Ἕλλησι πρὸς τοὺς
                    Πέρσας καὶ Σηστοῦ πολιορκίαν. <milestone n="7" unit="section" /><milestone ed="P" unit="para" />κατὰ δὲ τὴν Ἰταλίαν Ῥωμαῖοι πρὸς τοὺς
                    Οὐολούσκους πολεμήσαντες καὶ μάχῃ νικήσαντες πολλοὺς ἀνεῖλον.
                    Σπόριος δὲ Κάσσιος, ὁ κατὰ τὸν προηγούμενον ἐνιαυτὸν ὑπατεύσας,
                    δόξας ἐπιθέσθαι τυραννίδι καὶ καταγνωσθείς, ἀνῃρέθη. ταῦτα μὲν οὖν
                    ἐπράχθη κατὰ τοῦτον τὸν ἐνιαυτόν. <milestone n="38" unit="chapter" /><milestone n="1" unit="section" /><milestone ed="P" unit="para" />ἐπ᾽
                    ἄρχοντος δ᾽ Ἀθήνησι Τιμοσθένους ἐν Ῥώμῃ τὴν ὑπατικὴν ἀρχὴν
                    διεδέξαντο Καίσων Φάβιος καὶ Λεύκιος Αἰμίλιος Μάμερκος. ἐπὶ δὲ
                    τούτων κατὰ τὴν Σικελίαν πολλή τις εἰρήνη κατεῖχε τὴν νῆσον, τῶν
                    μὲν Καρχηδονίων εἰς τέλος τεταπεινωμένων, τοῦ δὲ Γέλωνος ἐπιεικῶς
                    προεστηκότος τῶν Σικελιωτῶν καὶ πολλὴν εὐνομίαν τε καὶ πάντων τῶν
                    ἐπιτηδείων εὐπορίαν παρεχομένου ταῖς πόλεσι. <milestone n="2" unit="section" />τῶν δὲ Συρακοσίων τὰς μὲν πολυτελεῖς ἐκφορὰς νόμῳ
                    καταλελυκότων καὶ τὰς εἰωθυίας δαπάνας εἰς τοὺς τελευτῶντας γίνεσθαι
                    περιῃρηκότων, ἐγγεγραμμένων δὲ ἐν τῷ νόμῳ καὶ τῶν παντελῶς λιτῶν
                    ἐνταφίων, ὁ βασιλεὺς Γέλων βουλόμενος τὴν τοῦ δήμου σπουδὴν ἐν
                    ἅπασι διαφυλάττειν, τὸν περὶ τῆς ταφῆς νόμον ἐφ᾽ ἑαυτοῦ βέβαιον
                    ἐτήρησεν: <milestone n="3" unit="section" />ὑπὸ γὰρ ἀρρωστίας συνεχόμενος
                    καὶ τὸ ζῆν ἀπελπίσας, τὴν μὲν βασιλείαν παρέδωκεν Ἱέρωνι τῷ
                    πρεσβυτάτῳ τῶν ἀδελφῶν, περὶ δὲ τῆς ἑαυτοῦ ταφῆς ἐνετείλατο
                    διαστελλόμενος ἀκριβῶς τηρῆσαι τὸ νόμιμον. διὸ καὶ τελευτήσαντος
                    αὐτοῦ τὴν ἐκφορὰν κατὰ τὴν ἐπαγγελίαν αὐτοῦ συνετέλεσεν ὁ
                    διαδεξάμενος τὴν βασιλείαν. <milestone n="4" unit="section" />ἐτάφη δ᾽
                    αὐτοῦ τὸ σῶμα κατὰ τὸν ἀγρὸν τῆς γυναικὸς ἐν ταῖς καλουμέναις
                    Ἐννέα τύρσεσιν, οὔσαις τῷ βάρει τῶν ἔργων θαυμασταῖς. ὁ δὲ
                    ὄχλος ἐκ τῆς πόλεως ἅπας συνηκολούθησεν, ἀπέχοντος τοῦ τόπου
                    σταδίους διακοσίους. <milestone n="5" unit="section" />ἐνταῦθα δ᾽ αὐτοῦ
                    ταφέντος ὁ μὲν δῆμος τάφον ἀξιόλογον ἐπιστήσας ἡρωικαῖς τιμαῖς
                    ἐτίμησε τὸν Γέλωνα, ὕστερον δὲ τὸ μὲν μνῆμα ἀνεῖλον Καρχηδόνιοι
                    στρατεύσαντες ἐπὶ Συρακούσας, τὰς δὲ τύρσεις Ἀγαθοκλῆς κατέβαλε διὰ
                    τὸν φθόνον. ἀλλ᾽ ὅμως οὔτε Καρχηδόνιοι διὰ τὴν ἔχθραν οὔτε
                    Ἀγαθοκλῆς διὰ τὴν ἰδίαν κακίαν οὔτε ἄλλος οὐδεὶς ἠδυνήθη τοῦ
                    Γέλωνος ἀφελέσθαι τὴν δόξαν: <milestone n="6" unit="section" />ἡ γὰρ τῆς
                    ἱστορίας δικαία μαρτυρία τετήρηκε τὴν περὶ αὐτοῦ φήμην, κηρύττουσα
                    διαπρυσίως εἰς ἅπαντα τὸν αἰῶνα. δίκαιον γὰρ ἅμα καὶ συμφέρον
                    ἐστὶ τῷ κοινῷ βίῳ διὰ τὴν ἱστορίαν τοὺς μὲν πονηροὺς τῶν ἐν
                    ταῖς ἐξουσίαις γεγενημένων βλασφημεῖσθαι, τοὺς δὲ εὐεργετικοὺς
                    τυγχάνειν ἀθανάτου μνήμης: οὕτω γὰρ μάλιστα συμβήσεται πολλοὺς ἐπὶ
                    τὴν κοινὴν εὐεργεσίαν προτρέπεσθαι τῶν μεταγενεστέρων. <milestone n="7" unit="section" /><milestone ed="P" unit="para" />Γέλων μὲν οὖν ἑπταετῆ
                    χρόνον ἐβασίλευσεν, Ἱέρων δ᾽ ὁ ἀδελφὸς αὐτοῦ διαδεξάμενος τὴν
                    ἀρχὴν ἐβασίλευσε τῶν Συρακοσίων ἔτη ἕνδεκα καὶ μῆνας ὀκτώ.
                        <milestone n="39" unit="chapter" /><milestone n="1" unit="section" /><milestone ed="P" unit="para" />κατὰ δὲ τὴν Ἑλλάδα Ἀθηναῖοι μὲν
                    μετὰ τὴν ἐν Πλαταιαῖς νίκην μετεκόμισαν ἐκ Τροιζῆνος καὶ Σαλαμῖνος
                    τέκνα καὶ γυναῖκας εἰς τὰς Ἀθήνας, εὐθὺς δὲ καὶ τὴν πόλιν
                    ἐπεχείρησαν τειχίζειν καὶ τῶν ἄλλων τῶν πρὸς ἀσφάλειαν ἀνηκόντων
                    ἐπιμέλειαν ἐποιοῦντο. <milestone n="2" unit="section" />Λακεδαιμόνιοι δ᾽
                    ὁρῶντες τοὺς Ἀθηναίους ἐν ταῖς ναυτικαῖς δυνάμεσι περιπεποιημένους
                    δόξαν μεγάλην, ὑπώπτευσαν αὐτῶν τὴν αὔξησιν, καὶ διέγνωσαν κωλύειν
                    τοὺς Ἀθηναίους ἀνοικοδομεῖν τὰ τείχη. <milestone n="3" unit="section" />εὐθὺς οὖν πρέσβεις ἐξέπεμψαν εἰς τὰς Ἀθήνας τοὺς λόγῳ μὲν
                    συμβουλεύσοντας κατὰ τὸ παρὸν μὴ τειχίζειν τὴν πόλιν διὰ τὸ μὴ
                    συμφέρειν κοινῇ τοῖς Ἕλλησι: τὸν γὰρ Ξέρξην, εἰ πάλιν παραγενηθείη
                    μετὰ μειζόνων δυνάμεων, ἕξειν ἑτοίμους πόλεις τετειχισμένας ἐκτὸς
                    Πελοποννήσου, ἐξ ὧν ὁρμώμενον ῥᾳδίως καταπολεμήσειν τοὺς Ἕλληνας.
                    οὐ πειθομένων δ᾽ αὐτῶν, οἱ πρέσβεις προσιόντες τοῖς οἰκοδομοῦσι
                    προσέταττον ἀφίστασθαι τῶν ἔργων τὴν ταχίστην. <milestone n="4" unit="section" />ἀπορουμένων δὲ τῶν Ἀθηναίων ὅ,τι χρὴ πράττειν,
                    Θεμιστοκλῆς, ἀποδοχῆς τότε παρ᾽ αὐτοῖς τυγχάνων τῆς μεγίστης,
                    συνεβούλευεν ἔχειν ἡσυχίαν: ἐὰν γὰρ βιάζωνται, ῥᾳδίως τοὺς
                    Λακεδαιμονίους μετὰ τῶν Πελοποννησίων στρατεύσαντας κωλύσειν αὐτοὺς
                    τειχίζειν τὴν πόλιν. <milestone n="5" unit="section" />ἐν ἀπορρήτοις δὲ
                    τῇ βουλῇ προεῖπεν, ὡς αὐτὸς μὲν μετά τινων ἄλλων πορεύσεται
                    πρεσβευτὴς εἰς Λακεδαίμονα, διδάξων τοὺς Λακεδαιμονίους περὶ τοῦ
                    τειχισμοῦ, τοῖς δὲ ἄρχουσι παρήγγειλεν, ὅταν ἐκ Λακεδαίμονος ἔλθωσι
                    πρέσβεις εἰς τὰς Ἀθήνας, παρακατέχειν αὐτούς, ἕως ἂν αὐτὸς ἐκ
                    τῆς Λακεδαίμονος ἀνακάμψῃ, ἐν τοσούτῳ δὲ πανδημεὶ τειχίζειν τὴν
                    πόλιν, καὶ τούτῳ τῷ τρόπῳ κρατήσειν αὐτοὺς ἀπεφαίνετο τῆς
                    προθέσεως. <milestone n="40" unit="chapter" /><milestone n="1" unit="section" />ὑπακουσάντων δὲ τῶν Ἀθηναίων, οἱ μὲν περὶ τὸν Θεμιστοκλέα
                    πρέσβεις προῆγον εἰς τὴν Σπάρτην, οἱ δὲ Ἀθηναῖοι μετὰ μεγάλης
                    σπουδῆς ᾠκοδόμουν τὰ τείχη, οὔτ᾽ οἰκίας οὔτε τάφου φειδόμενοι.
                    συνελαμβάνοντο δὲ τῶν ἔργων οἵ τε παῖδες καὶ αἱ γυναῖκες καὶ
                    καθόλου πᾶς ξένος καὶ δοῦλος, οὐδενὸς ἀπολειπομένου τῆς προθυμίας.
                        <milestone n="2" unit="section" />παραδόξως δὲ τῶν ἔργων ἀνυομένων
                    διά τε τὰς πολυχειρίας καὶ τὰς τῶν ἁπάντων προθυμίας, ὁ μὲν
                    Θεμιστοκλῆς ἀνακληθεὶς ὑπὸ τῶν ἀρχόντων καὶ ἐπιτιμηθεὶς περὶ τῆς
                    τειχοποιίας ἠρνήσατο τὴν οἰκοδομίαν, καὶ παρεκάλεσε τοὺς ἄρχοντας μὴ
                    πιστεύειν κεναῖς φήμαις, ἀλλ᾽ ἀποστέλλειν πρέσβεις ἀξιοπίστους εἰς
                    τὰς Ἀθήνας: διὰ γὰρ τούτων εἴσεσθαι τἀληθές: καὶ τούτων ἐγγυητὴν
                    ἑαυτὸν παρεδίδου καὶ τοὺς μεθ᾽ ἑαυτοῦ συμπρεσβεύοντας. <milestone n="3" unit="section" />πεισθέντες δὲ οἱ Λακεδαιμόνιοι τοὺς μὲν περὶ τὸν
                    Θεμιστοκλέα παρεφύλαττον, εἰς δὲ τὰς Ἀθήνας ἀπέστειλαν τοὺς
                    ἐπιφανεστάτους κατασκεψομένους, περὶ ὧν ἦν χρεία πολυπραγμονῆσαι. τοῦ
                    δὲ χρόνου διεξελθόντος, οἱ μὲν Ἀθηναῖοι τὸ τεῖχος ἔφθασαν ἐφ᾽
                    ἱκανὸν κατεσκευακότες, τοὺς δὲ τῶν Λακεδαιμονίων πρέσβεις ἐλθόντας
                    εἰς τὰς Ἀθήνας καὶ μετ᾽ ἀνατάσεων καὶ ἀπειλῶν ἐπιτιμῶντας
                    παρέδωκαν εἰς φυλακήν, φήσαντες τότε ἀφήσειν, ὅταν κἀκεῖνοι τοὺς
                    περὶ Θεμιστοκλέα πρέσβεις ἀπολύσωσι. <milestone n="4" unit="section" />τούτῳ δὲ τῷ τρόπῳ καταστρατηγηθέντες οἱ Λάκωνες ἠναγκάσθησαν
                    ἀπολῦσαι τοὺς Ἀθηναίων πρέσβεις, ἵνα τοὺς ἰδίους ἀπολάβωσιν. ὁ
                    δὲ Θεμιστοκλῆς τοιούτῳ στρατηγήματι τειχίσας τὴν πατρίδα συντόμως καὶ
                    ἀκινδύνως, μεγάλης ἀποδοχῆς ἔτυχε παρὰ τοῖς πολίταις. <milestone n="5" unit="section" /><milestone ed="P" unit="para" />ἅμα δὲ τούτοις
                    πραττομένοις Ῥωμαίοις πρὸς Αἰκολανοὺς καὶ τοὺς τὸ Τοῦσκλον
                    κατοικοῦντας συνέστη πόλεμος, καὶ πρὸς μὲν Αἰκολανοὺς μάχην
                    συνάψαντες ἐνίκησαν καὶ πολλοὺς τῶν πολεμίων ἀνεῖλον, μετὰ δὲ ταῦτα
                    τὸ Τοῦσκλον ἐξεπολιόρκησαν καὶ τὴν τῶν Αἰκολανῶν πόλιν
                    ἐχειρώσαντο. <milestone n="41" unit="chapter" /><milestone n="1" unit="section" /><milestone ed="P" unit="para" />τοῦ δ᾽ ἐνιαυσίου χρόνου διεληλυθότος
                    Ἀθήνησι μὲν ἦν ἄρχων Ἀδείμαντος, ἐν Ῥώμῃ δὲ κατεστάθησαν
                    ὕπατοι Μάρκος Φάβιος Οὐιβλανὸς καὶ Λεύκιος Οὐαλέριος Πόπλιος.
                    ἐπὶ δὲ τούτων Θεμιστοκλῆς διὰ τὴν στρατηγίαν καὶ ἀγχίνοιαν
                    ἀποδοχῆς ἔτυχεν οὐ μόνον παρὰ τοῖς πολίταις, ἀλλὰ καὶ παρὰ πᾶσι
                    τοῖς Ἕλλησι. <milestone n="2" unit="section" />διὸ καὶ μετεωριζόμενος
                    ἐπὶ τῇ δόξῃ πολὺ μείζοσιν ἄλλαις ἐπιβολαῖς ἐχρήσατο πρὸς
                    αὔξησιν ἡγεμονίας ἀνηκούσαις τῇ πατρίδι. τοῦ γὰρ καλουμένου
                    Πειραιῶς οὐκ ὄντος λιμένος κατ᾽ ἐκείνους τοὺς χρόνους, ἀλλ᾽
                    ἐπινείῳ χρωμένων τῶν Ἀθηναίων τῷ προσαγορευομένῳ Φαληρικῷ,
                    μικρῷ παντελῶς ὄντι, ἐπενόησε τὸν Πειραιᾶ κατασκευάζειν λιμένα,
                    μικρᾶς μὲν προσδεόμενον κατασκευῆς, δυνάμενον δὲ γενέσθαι λιμένα
                    κάλλιστον καὶ μέγιστον τῶν κατὰ τὴν Ἑλλάδα. <milestone n="3" unit="section" />ἤλπιζεν οὖν τούτου προσγενομένου τοῖς Ἀθηναίοις
                    δυνήσεσθαι τὴν πόλιν ἀντιποιήσασθαι τῆς κατὰ θάλατταν ἡγεμονίας:
                    τριήρεις γὰρ τότε πλείστας ἐκέκτηντο, καὶ διὰ τὴν συνέχειαν τῶν
                    ναυμαχιῶν ἐμπειρίαν καὶ δόξαν μεγάλην τῶν ναυτικῶν ἀγώνων
                    περιεπεποίηντο. <milestone n="4" unit="section" />πρὸς δὲ τούτοις τοὺς μὲν
                    Ἴωνας ὑπελάμβανε διὰ τὴν συγγένειαν ἰδίους ἕξειν, τοὺς δὲ ἄλλους
                    τοὺς κατὰ τὴν Ἀσίαν Ἕλληνας δι᾽ ἐκείνους ἐλευθερώσειν, ἀποκλινεῖν
                    τε ταῖς εὐνοίαις πρὸς τοὺς Ἀθηναίους διὰ τὴν εὐεργεσίαν, τοὺς δὲ
                    νησιώτας ἅπαντας καταπεπληγμένους τὸ μέγεθος τῆς ναυτικῆς δυνάμεως
                    ἑτοίμως ταχθήσεσθαι μετὰ τῶν δυναμένων καὶ βλάπτειν καὶ ὠφελεῖν τὰ
                    μέγιστα. <milestone n="5" unit="section" />τοὺς γὰρ Λακεδαιμονίους ἑώρα
                    περὶ μὲν τὰς πεζὰς δυνάμεις εὖ κατεσκευασμένους, πρὸς δὲ τοὺς ἐν
                    ταῖς ναυσὶν ἀγῶνας ἀφυεστάτους. <milestone n="42" unit="chapter" /><milestone n="1" unit="section" />ταῦτ᾽ οὖν διαλογισάμενος ἔκρινε
                    φανερῶς μὲν τὴν ἐπιβολὴν μὴ λέγειν, ἀκριβῶς γινώσκων τοὺς
                    Λακεδαιμονίους κωλύσοντας, ἐν ἐκκλησίᾳ δὲ διελέχθη τοῖς πολίταις
                    ὅτι μεγάλων πραγμάτων καὶ συμφερόντων τῇ πόλει βούλεται γενέσθαι
                    σύμβουλός τε καὶ εἰσηγητής, ταῦτα δὲ φανερῶς μὲν λέγειν μὴ
                    συμφέρειν, δι᾽ ὀλίγων δὲ ἀνδρῶν ἐπιτελεῖν προσήκειν: διόπερ ἠξίου
                    τὸν δῆμον δύο ἄνδρας προχειρισάμενον οἷς ἂν μάλιστα πιστεύσῃ,
                    τούτοις ἐπιτρέπειν περὶ τοῦ πράγματος. <milestone n="2" unit="section" />πεισθέντος δὲ τοῦ πλήθους, ὁ δῆμος εἵλετο δύο ἄνδρας, Ἀριστείδην
                    καὶ Ξάνθιππον, οὐ μόνον κατ᾽ ἀρετὴν προκρίνας αὐτούς, ἀλλὰ καὶ
                    πρὸς τὸν Θεμιστοκλέα τούτους ὁρῶν ἁμιλλωμένους περὶ δόξης καὶ
                    πρωτείων, καὶ διὰ τοῦτο ἀλλοτρίως ἔχοντας πρὸς αὐτόν. <milestone n="3" unit="section" />οὗτοι δὲ κατ᾽ ἰδίαν ἀκούσαντες τοῦ
                    Θεμιστοκλέους τὴν ἐπιβολήν, ἐδήλωσαν τῷ δήμῳ διότι καὶ μεγάλα καὶ
                    συμφέροντα τῇ πόλει καὶ δυνατὰ καθέστηκε τὰ λεγόμενα ὑπὸ τοῦ
                    Θεμιστοκλέους. <milestone n="4" unit="section" />τοῦδὲ δήμου θαυμάσαντος
                    ἅμα τὸν ἄνδρα καὶ ὑποπτεύσαντος μήποτε τυραννίδα τινὰ
                    κατασκευασόμενος ἑαυτῷ τηλικαύταις καὶ τοιαύταις ἐπιβολαῖς ἐγχειρῇ,
                    φανερῶς αὐτὸν ἐκέλευον ἀποφαίνεσθαι τὰ δεδογμένα. ὁ δὲ πάλιν ἔφησε
                    μὴ συμφέρειν τῷ δήμῳ φανερῶς δηλοῦσθαι περὶ τῶν ἐπινοηθέντων.
                        <milestone n="5" unit="section" />πολλῷ δὲ μᾶλλον θαυμάσαντος τοῦ
                    δήμου τὴν δεινότητα καὶ μεγαλοφροσύνην τἀνδρός, ἐκέλευον ἐν
                    ἀπορρήτοις εἰπεῖν τῇ βουλῇ τὰ δεδογμένα: κἂν αὕτη κρίνῃ τὰ
                    δυνατὰ λέγειν καὶ συμφέροντα, τότε ὡς ἂν συμβουλεύσῃ πρὸς τὸ τέλος
                    ἄξειν αὐτοῦ τὴν ἐπιβολήν. <milestone n="6" unit="section" />διόπερ τῆς
                    βουλῆς πυθομένης τὰ κατὰ μέρος, καὶ κρινάσης λέγειν αὐτὸν τὰ
                    συμφέροντα τῇ πόλει καὶ δυνατά, τὸ λοιπὸν ἤδη συγχωρήσαντος τοῦ
                    δήμου μετὰ τῆς βουλῆς ἔλαβε τὴν ἐξουσίαν πράττειν ὅ,τι βούλεται.
                    ἕκαστος δ᾽ ἐκ τῆς ἐκκλησίας ἐχωρίζετο θαυμάζων μὲν τὴν ἀρετὴν
                    τἀνδρός, μετέωρος δ᾽ ὢν καὶ καραδοκῶν τὸ τέλος τῆς ἐπιβολῆς.
                        <milestone n="43" unit="chapter" /><milestone n="1" unit="section" />ὁ δὲ
                    Θεμιστοκλῆς λαβὼν τὴν ἐξουσίαν τοῦ πράττειν, καὶ πᾶσαν ὑπουργίαν
                    ἔχων ἑτοίμην τοῖς ἐγχειρουμένοις, πάλιν ἐπενόησε καταστρατηγῆσαι
                    τοὺς Λακεδαιμονίους: ᾔδει γὰρ ἀκριβῶς ὅτι καθάπερ ἐπὶ τοῦ τῆς
                    πόλεως τειχισμοῦ διεκώλυσαν οἱ Λακεδαιμόνιοι, τὸν αὐτὸν τρόπον ἐπὶ
                    τῆς κατασκευῆς τοῦ λιμένος ἐγχειρήσουσι διακόπτειν τῶν Ἀθηναίων τὰς
                    ἐπιβολάς. <milestone n="2" unit="section" />ἔδοξεν οὖν αὐτῷ πρὸς μὲν
                    τοὺς Λακεδαιμονίους πρέσβεις ἀποστεῖλαι τοὺς διδάξοντας συμφέρειν τοῖς
                    κοινοῖς τῆς Ἑλλάδος πράγμασιν ἔχειν ἀξιόχρεων λιμένα πρὸς τὴν ἀπὸ
                    τῶν Περσῶν ἐσομένην στρατείαν. διὰ δὲ τούτου τοῦ τρόπου τοὺς
                    Σπαρτιάτας ἀμβλυτέρους ποιήσας πρὸς τὸ κωλύειν, αὐτὸς εἴχετο τῶν
                    ἔργων, καὶ τῶν πάντων συμφιλοτιμουμένων ταχέως συνέβη γενέσθαι καὶ
                    παραδόξως κατασκευασθῆναι τὸν λιμένα. <milestone n="3" unit="section" />ἔπεισε δὲ τὸν δῆμον καθ᾽ ἕκαστον ἐνιαυτὸν πρὸς ταῖς ὑπαρχούσαις
                    ναυσὶν εἴκοσι τριήρεις προσκατασκευάζειν, καὶ τοὺς μετοίκους καὶ τοὺς
                    τεχνίτας ἀτελεῖς ποιῆσαι, ὅπως ὄχλος πολὺς πανταχόθεν εἰς τὴν πόλιν
                    κατέλθῃ καὶ πλείους τέχνας κατασκευάσωσιν εὐχερῶς: ἀμφότερα γὰρ
                    ταῦτα χρησιμώτατα πρὸς τὰς τῶν ναυτικῶν δυνάμεων κατασκευὰς ὑπάρχειν
                    ἔκρινεν. οἱ μὲν οὖν Ἀθηναῖοι περὶ ταῦτα ἠσχολοῦντο. <milestone n="44" unit="chapter" /><milestone n="1" unit="section" /><milestone ed="P" unit="para" />Λακεδαιμόνιοι δὲ Παυσανίαν τὸν ἐν Πλαταιαῖς
                    στρατηγήσαντα καταστήσαντες ναύαρχον προσέταξαν ἐλευθεροῦν τὰς
                    Ἑλληνίδας πόλεις, ὅσαι βαρβαρικαῖς φυλακαῖς διέμενον ἔτι
                    φρουρούμεναι. <milestone n="2" unit="section" />οὗτος δὲ πεντήκοντα μὲν
                    τριήρεις ἐκ Πελοποννήσου λαβών, τριάκοντα δὲ παρ᾽ Ἀθηναίων
                    μεταπεμψάμενος, ὧν Ἀριστείδης ἡγεῖτο, πρῶτον μὲν εἰς τὴν Κύπρον
                    ἔπλευσε καὶ τῶν πόλεων τὰς ἔτι φρουρὰς ἐχούσας Περσικὰς
                    ἠλευθέρωσε, <milestone n="3" unit="section" />μετὰ δὲ ταῦτα πλεύσας ἐπὶ
                    τὸν Ἑλλήσποντον Βυζάντιον μὲν ὑπὸ Περσῶν κρατούμενον ἐχειρώσατο,
                    καὶ τῶν ἄλλων βαρβάρων οὓς μὲν ἀνελὼν, οὓς δ᾽ ἐκβαλὼν ἠλευθέρωσε
                    τὴν πόλιν, πολλοὺς δ᾽ ἐν αὐτῇ Περσῶν ἀξιολόγους ζωγρήσας ἄνδρας
                    παρέδωκεν εἰς φυλακὴν Γογγύλῳ τῷ Ἐρετριεῖ, τῷ μὲν λόγῳ πρὸς
                    τιμωρίαν τηρήσοντι, τῷ δ᾽ ἔργῳ διασώσοντι πρὸς Ξέρξην: συνετέθειτο
                    γὰρ δι᾽ ἀπορρήτων φιλίαν πρὸς τὸν βασιλέα, καὶ τὴν θυγατέρα τοῦ
                    Ξέρξου γαμεῖν ἔμελλεν, ἵνα προδῷ τοὺς Ἕλληνας. <milestone n="4" unit="section" />ἦν δ᾽ ὁ ταῦτα πραττόμενος Ἀρτάβαζος στρατηγός, καὶ
                    χρημάτων πλῆθος ἐχορήγει λάθρᾳ τῷ Παυσανίᾳ πρὸς τὸ διὰ τούτων
                    φθείρειν τοὺς εὐθέτους τῶν Ἑλλήνων. ἐγένετο δὲ καταφανὴς καὶ
                    τιμωρίας ἔτυχε τοιῷδέ τινι τρόπῳ. <milestone n="5" unit="section" />ζηλώσαντος γὰρ αὐτοῦ τὴν Περσικὴν τρυφὴν καὶ τυραννικῶς
                    προσφερομένου τοῖς ὑποτεταγμένοις, χαλεπῶς ἔφερον ἅπαντες, μάλιστα δὲ
                    οἱ τεταγμένοι τῶν Ἑλλήνων ἐπί τινος ἡγεμονίας. <milestone n="6" unit="section" />διόπερ τῶν κατὰ τὴν στρατιὰν καὶ κατὰ ἔθνη καὶ
                    κατὰ πόλεις ἀλλήλοις ὁμιλούντων καὶ τοῦ Παυσανίου τῆς βαρύτητος
                    καταλαλούντων, Πελοποννήσιοί τινες μὲν καταλιπόντες αὐτὸν εἰς
                    Πελοπόννησον ἀπέπλευσαν, καὶ πρέσβεις ἀποστείλαντες κατηγόρουν τοῦ
                    Παυσανίου, Ἀριστείδης δὲ ὁ Ἀθηναῖος τῷ καιρῷ χρώμενος ἐμφρόνως
                    ἐν ταῖς κοινολογίαις ἀνελάμβανε τὰς πόλεις καὶ διὰ τῆς ὁμιλίας
                    προσαγόμενος ἰδίας ἐποίησε τοῖς Ἀθηναίοις. ἔτι δὲ μᾶλλον συνήργησε
                    καὶ τὸ αὐτόματον τοῖς Ἀθηναίοις διὰ ταύτας τὰς αἰτίας. <milestone n="45" unit="chapter" /><milestone n="1" unit="section" />Παυσανίας ἦν
                    συντεθειμένος ὥστε τοὺς τὰς ἐπιστολὰς παρ᾽ αὐτοῦ κομίζοντας πρὸς τὸν
                    βασιλέα μὴ ἀνακάμπτειν μηδὲ γίνεσθαι μηνυτὰς τῶν ἀπορρήτων: δι᾽ ἣν
                    αἰτίαν ἀναιρουμένων αὐτῶν ὑπὸ τῶν ἀπολαμβανόντων τὰς ἐπιστολὰς
                    συνέβαινε μηδένα διασώζεσθαι. <milestone n="2" unit="section" />ἃ δὴ
                    συλλογισάμενός τις τῶν βιβλιαφόρων ἀνέῳξε τὰς ἐπιστολάς, καὶ γνοὺς
                    ἀληθὲς ὂν τὸ περὶ τὴν ἀναίρεσιν τῶν κομιζόντων τὰ γράμματα,
                    ἀνέδωκε τοῖς ἐφόροις τὰς ἐπιστολάς. <milestone n="3" unit="section" />τούτων δὲ ἀπιστούντων διὰ τὸ ἀνεῳγμένας αὐτοῖς τὰς ἐπιστολὰς
                    ἀναδεδόσθαι, καὶ πίστιν ἑτέραν βεβαιοτέραν ζητούντων, ἐπηγγείλατο
                    παραδώσειν αὐτὸν ὁμολογοῦντα. <milestone n="4" unit="section" />πορευθεὶς
                    οὖν ἐπὶ Ταίναρον καὶ καθεζόμενος ἐπὶ τῷ τοῦ Ποσειδῶνος ἱερῷ
                    διπλῆν σκηνὴν περιεβάλετο, καὶ τοὺς μὲν ἐφόρους καὶ τῶν ἄλλων
                    Σπαρτιατῶν τινας κατέκρυψε, τοῦ δὲ Παυσανίου παραγενομένου πρὸς αὐτὸν
                    καὶ πυνθανομένου τὴν αἰτίαν τῆς ἱκετείας, ἐμέμψατο αὐτῷ καθ᾽ ὅσον
                    εἰς τὴν ἐπιστολὴν ἐνέγραψε τὸν κατ᾽ αὐτοῦ θάνατον. <milestone n="5" unit="section" />τοῦ δὲ Παυσανίου φήσαντος μεταμελεῖσθαι καὶ
                    συγγνώμην αἰτουμένου τοῖς ἀγνοηθεῖσιν, ἔτι δὲ δεηθέντος ὅπως
                    συγκρύψῃ, καὶ δωρεὰς μεγάλας ὑπισχνουμένου, αὐτοὶ μὲν διελύθησαν, οἱ
                    δ᾽ ἔφοροι καὶ οἱ μετ᾽ αὐτῶν ἀκριβῶς μαθόντες τἀληθὲς τότε μὲν
                    ἡσυχίαν ἔσχον, ὕστερον δὲ τῶν Λακεδαιμονίων τοῖς ἐφόροις
                    συλλαμβανόντων, προαισθόμενος ἔφθασε καὶ κατέφυγεν εἰς ἱερὸν τὸ τῆς
                    Ἀθηνᾶς τῆς Χαλκιοίκου. <milestone n="6" unit="section" />ἀπορουμένων δὲ
                    τῶν Λακεδαιμονίων εἰ τιμωρήσονται τὸν ἱκέτην, λέγεται τὴν μητέρα τοῦ
                    Παυσανίου καταντήσασαν εἰς τὸ ἱερὸν ἄλλο μὲν μηδὲν μήτ᾽ εἰπεῖν
                    μήτε πρᾶξαι, πλίνθον δὲ βαστάσασαν ἀναθεῖναι κατὰ τὴν εἰς τὸ ἱερὸν
                    εἴσοδον, καὶ τοῦτο πράξασαν ἐπανελθεῖν εἰς τὴν ἰδίαν οἰκίαν.
                        <milestone n="7" unit="section" />τοὺς δὲ Λακεδαιμονίους τῇ τῆς
                    μητρὸς κρίσει συνακολουθήσαντας ἐνοικοδομῆσαι τὴν εἴσοδον, καὶ τούτῳ
                    τῷ τρόπῳ συναναγκάσαι τὸν Παυσανίαν λιμῷ καταστρέψαι τὸν βίον. τὸ
                    μὲν οὖν σῶμα τοῦ τελευτήσαντος συνεχωρήθη τοῖς προσήκουσι καταχῶσαι,
                    τὸ δὲ δαιμόνιον τῆς τῶν ἱκετῶν σωτηρίας καταλυθείσης ἐπεσήμηνε:
                        <milestone n="8" unit="section" />τῶν γὰρ Λακεδαιμονίων περί τινων
                    ἄλλων ἐν Δελφοῖς χρηστηριαζομένων, ὁ θεὸς ἔδωκε χρησμὸν κελεύων
                    ἀποκαταστῆσαι τῇ θεῷ τὸν ἱκέτην. <milestone n="9" unit="section" />διόπερ οἱ Σπαρτιᾶται τὴν μαντείαν ἀδύνατον νομίζοντες εἶναι,
                    ἠπόρουν ἐφ᾽ ἱκανὸν χρόνον, οὐ δυνάμενοι ποιῆσαι τὸ προσταττόμενον
                    ὑπὸ τοῦ θεοῦ: ὅμως δ᾽ ἐκ τῶν ἐνδεχομένων βουλευσάμενοι κατεσκεύασαν
                    εἰκόνας δύο τοῦ Παυσανίου χαλκᾶς, καὶ ἀνέθηκαν εἰς τὸ ἱερὸν τῆς
                    Ἀθηνᾶς. <milestone n="46" unit="chapter" /><milestone n="1" unit="section" /><milestone ed="P" unit="para" />ἡμεῖς δὲ παρ᾽ ὅλην τὴν ἱστορίαν
                    εἰωθότες τῶν ἀγαθῶν ἀνδρῶν διὰ τῶν ἐπιλεγομένων ἐπαίνων αὔξειν
                    τὴν δόξαν, τοῖς δὲ φαύλοις ἐπὶ τῆς τελευτῆς ἐπιφθέγγεσθαι τὰς
                    ἁρμοζούσας βλασφημίας, οὐκ ἐάσομεν τὴν Παυσανίου κακίαν καὶ
                    προδοσίαν ἀκατηγόρητον. <milestone n="2" unit="section" />τίς γὰρ οὐκ ἂν
                    θαυμάσαι τούτου τὴν ἄνοιαν, ὃς εὐεργέτης γενόμενος τῆς Ἑλλάδος
                    καὶ νικήσας τὴν ἐν Πλαταιαῖς μάχην καὶ πολλὰς ἄλλας ἐπαινουμένας
                    πράξεις ἐπιτελεσάμενος, οὐχ ὅπως τὸ παρὸν ἀξίωμα διεφύλαξεν, ἀλλ᾽
                    ἀγαπήσας τῶν Περσῶν τὸν πλοῦτον καὶ τὴν τρυφήν, ἅπασαν τὴν
                    προϋπάρχουσαν εὐδοξίαν κατῄσχυνεν; <milestone n="3" unit="section" />ἐπαρθεὶς γὰρ ταῖς εὐτυχίαις τὴν μὲν Λακωνικὴν ἀγωγὴν ἐστύγησε,
                    τὴν δὲ τῶν Περσῶν ἀκολασίαν καὶ τρυφὴν ἐμιμήσατο, ὃν ἥκιστα
                    ἐχρῆν ζηλῶσαι τὰ τῶν βαρβάρων ἐπιτηδεύματα: οὐ γὰρ ἑτέρων
                    πεπυσμένος, ἀλλ᾽ αὐτὸς ἔργῳ πεῖραν εἰληφὼς ἐγίνωσκε πόσῳ τῆς τῶν
                    Περσῶν τρυφῆς ἡ πάτριος δίαιτα πρὸς ἀρετὴν διέφερεν. <milestone n="4" unit="section" /><milestone ed="P" unit="para" />ἀλλὰ γὰρ αὐτὸς μὲν διὰ
                    τὴν ἰδίαν κακίαν οὐ μόνον τῆς ἀξίας ἔτυχε τιμωρίας, ἀλλὰ καὶ
                    τοῖς πολίταις αἴτιος κατέστη τοῦ τὴν κατὰ θάλατταν ἡγεμονίαν
                    ἀποβαλεῖν: ἐκ παραθέσεως γὰρ ἡ Ἀριστείδου στρατηγία παρὰ τοῖς
                    συμμάχοις θεωρουμένη, καὶ διὰ τὴν εἰς τοὺς ὑποτεταγμένους ὁμιλίαν
                    καὶ τὰς ἄλλας ἀρετάς, ἐποίησε πάντας ὥσπερ ἀπὸ μιᾶς ὁρμῆς
                    ἀποκλῖναι πρὸς τοὺς Ἀθηναίους. <milestone n="5" unit="section" />διὸ καὶ
                    τοῖς μὲν ἐκ τῆς Σπάρτης πεμπομένοις ἡγεμόσιν οὐκέτι προσεῖχον,
                    Ἀριστείδην δὲ θαυμάζοντες καὶ πάντα προθύμως ὑπακούοντες ἐποίησαν
                    χωρὶς κινδύνου παραλαβεῖν τὴν κατὰ θάλατταν ἀρχήν. <milestone n="47" unit="chapter" /><milestone n="1" unit="section" />εὐθὺς οὖν ὁ μὲν
                    Ἀριστείδης συνεβούλευε τοῖς συμμάχοις ἅπασι κοινὴν ἄγουσι σύνοδον
                    ἀποδεῖξαι τὴν Δῆλον κοινὸν ταμιεῖον, καὶ τὰ χρήματα πάντα τὰ
                    συναγόμενα εἰς ταύτην κατατίθεσθαι, πρὸς δὲ τὸν ἀπὸ τῶν Περσῶν
                    ὑποπτευόμενον πόλεμον τάξαι φόρον ταῖς πόλεσι πάσαις κατὰ δύναμιν,
                    ὥστε γίνεσθαι τὸ πᾶν ἄθροισμα ταλάντων πεντακοσίων καὶ ἑξήκοντα.
                        <milestone n="2" unit="section" />ταχθεὶς δὲ ἐπὶ τὴν διάταξιν τῶν
                    φόρων, οὕτως ἀκριβῶς καὶ δικαίως τὸν διαμερισμὸν ἐποίησεν ὥστε
                    πάσας τὰς πόλεις εὐδοκῆσαι. διὸ καὶ δοκῶν ἕν τι τῶν ἀδυνάτων
                    ἔργων συντετελεκέναι, μεγίστην ἐπὶ δικαιοσύνῃ δόξαν ἐκτήσατο καὶ
                    διὰ τὴν ὑπερβολὴν τῆς δικαιοσύνης δίκαιος ἐπωνομάσθη. <milestone n="3" unit="section" />ὑφ᾽ ἕνα δὲ καὶ τὸν αὐτὸν καιρὸν ἡ μὲν τοῦ
                    Παυσανίου κακία τῆς κατὰ θάλατταν ἡγεμονίας ἐστέρησε τοὺς πολίτας,
                    ἡ Ἀριστείδου δὲ κατὰ πᾶν ἀρετὴ τὰς Ἀθήνας τὴν οὐκ οὖσαν
                    στρατηγίαν ἐποίησε κτήσασθαι. ταῦτα μὲν οὖν ἐπράχθη κατὰ τοῦτον τὸν
                    ἐνιαυτόν. <milestone n="48" unit="chapter" /><milestone n="1" unit="section" /><milestone ed="P" unit="para" />ἐπ᾽ ἄρχοντος δ᾽ Ἀθήνησι Φαίδωνος
                    Ὀλυμπιὰς μὲν ἤχθη ἕκτη πρὸς ταῖς ἑβδομήκοντα, καθ᾽ ἣν ἐνίκα
                    στάδιον Σκαμάνδριος Μυτιληναῖος, ἐν Ῥώμῃ δ᾽ ὑπῆρχον ὕπατοι
                    Καίσων Φάβιος καὶ Σπόριος Φούριος Μενέλλαιος. <milestone n="2" unit="section" />ἐπὶ δὲ τούτων Λεωτυχίδας ὁ τῶν Λακεδαιμονίων
                    βασιλεὺς ἐτελεύτησεν ἄρξας ἔτη εἴκοσι καὶ δύο, τὴν δὲ ἀρχὴν
                    διαδεξάμενος Ἀρχίδαμος ἐβασίλευσεν ἔτη τετταράκοντα καὶ δύο.
                    ἐτελεύτησε δὲ καὶ Ἀναξίλας ὁ Ῥηγίου καὶ Ζάγκλης τύραννος,
                    δυναστεύσας ἔτη δέκα ὀκτώ, τὴν δὲ τυραννίδα διεδέξατο Μίκυθος,
                    πιστευθεὶς ὥστε ἀποδοῦναι τοῖς τέκνοις τοῦ τελευτήσαντος οὖσι νέοις
                    τὴν ἡλικίαν. <milestone n="3" unit="section" />Ἱέρων δὲ ὁ βασιλεὺς τῶν
                    Συρακοσίων μετὰ τὴν τοῦ Γέλωνος τελευτὴν τὸν μὲν ἀδελφὸν Πολύζηλον
                    ὁρῶν εὐδοκιμοῦντα παρὰ τοῖς Συρακοσίοις, καὶ νομίζων αὐτὸν ἔφεδρον
                    ὑπάρχειν τῆς βασιλείας, ἔσπευδεν ἐκποδὼν ποιήσασθαι, αὐτὸς δὲ
                    ξενολογῶν καὶ περὶ αὑτὸν σύστημα ξένων παρασκευάζων ὑπελάμβανεν
                    ἀσφαλῶς καθέξειν τὴν βασιλείαν. <milestone n="4" unit="section" />διὸ καὶ
                    Συβαριτῶν πολιορκουμένων ὑπὸ Κροτωνιατῶν καὶ δεομένων βοηθῆσαι,
                    στρατιώτας πολλοὺς κατέγραψεν εἰς τὴν στρατιάν, ἣν παρεδίδου
                    Πολυζήλῳ τἀδελφῷ νομίζων αὐτὸν ὑπὸ τῶν Κροτωνιατῶν
                    ἀναιρεθήσεσθαι. <milestone n="5" unit="section" />τοῦ δὲ Πολυζήλου πρὸς
                    τὴν στρατείαν οὐχ ὑπακούσαντος διὰ τὴν ῥηθεῖσαν ὑποψίαν, δι᾽ ὀργῆς
                    εἶχε τὸν ἀδελφόν, καὶ φυγόντος πρὸς Θήρωνα τὸν Ἀκραγαντίνων
                    τύραννον, καταπολεμῆσαι τοῦτον παρεσκευάζετο. <milestone n="6" unit="section" />μετὰ δὲ ταῦτα Θρασυδαίου τοῦ Θήρωνος ἐπιστατοῦντος
                    τῆς τῶν Ἱμεραίων πόλεως βαρύτερον τοῦ καθήκοντος, συνέβη τοὺς
                    Ἱμεραίους ἀπαλλοτριωθῆναι παντελῶς ἀπ᾽ αὐτοῦ. <milestone n="7" unit="section" />πρὸς μὲν οὖν τὸν πατέρα πορεύεσθαί τε καὶ
                    κατηγορεῖν ἀπεδοκίμαζον, νομίζοντες οὐχ ἕξειν ἴσον ἀκουστήν: πρὸς
                    δὲ τὸν Ἱέρωνα πρέσβεις ἀπέστειλαν κατηγοροῦντες τοῦ Θρασυδαίου καὶ
                    ἐπαγγελλόμενοι τήν τε πόλιν ἐκείνῳ παραδώσειν καὶ συνεπιθήσεσθαι τοῖς
                    περὶ τὸν Θήρωνα. <milestone n="8" unit="section" />ὁ δὲ Ἱέρων κρίνας
                    εἰρηνικῶς διαλύσασθαι πρὸς τὸν Θήρωνα, προύδωκε τοὺς Ἱμεραίους καὶ
                    τὰ βεβουλευμένα λαθραίως ἐμήνυσεν. διόπερ Θήρων ἐξετάσας τὰ κατὰ
                    τὴν βουλήν, καὶ τὴν μήνυσιν ἀληθινὴν εὑρίσκων, πρὸς μὲν τὸν
                    Ἱέρωνα διελύσατο καὶ τὸν Πολύζηλον εἰς τὴν προϋπάρχουσαν εὔνοιαν
                    ἀποκατέστησε, τῶν δὲ Ἱμεραίων τοὺς ἐναντίους πολλοὺς ὄντας
                    συλλαβὼν ἀπέσφαξεν. <milestone n="49" unit="chapter" /><milestone n="1" unit="section" /><milestone ed="P" unit="para" />Ἱέρων δὲ τούς τε
                    Ναξίους καὶ τοὺς Καταναίους ἐκ τῶν πόλεων ἀναστήσας, ἰδίους
                    οἰκήτορας ἀπέστειλεν, ἐκ μὲν Πελοποννήσου πεντακισχιλίους ἀθροίσας,
                    ἐκ δὲ Συρακουσῶν ἄλλους τοσούτους προσθείς: καὶ τὴν μὲν Κατάνην
                    μετωνόμασεν Αἴτνην, τὴν δὲ χώραν οὐ μόνον τὴν Καταναίαν, ἀλλὰ καὶ
                    πολλὴν τῆς ὁμόρου προσθεὶς κατεκληρούχησε, μυρίους πληρώσας οἰκήτορας.
                        <milestone n="2" unit="section" />τοῦτο δ᾽ ἔπραξε σπεύδων ἅμα μὲν
                    ἔχειν βοήθειαν ἑτοίμην ἀξιόλογον πρὸς τὰς ἐπιούσας χρείας, ἅμα δὲ
                    καὶ ἐκ τῆς γενομένης μυριάνδρου πόλεως τιμὰς ἔχειν ἡρωικάς. τοὺς δὲ
                    Ναξίους καὶ τοὺς Καταναίους ἐκ τῶν πατρίδων ἀνασταθέντας μετῴκισεν
                    εἰς τοὺς Λεοντίνους, καὶ μετὰ τῶν ἐγχωρίων προσέταξε κατοικεῖν τὴν
                    πόλιν. <milestone n="3" unit="section" />Θήρων δὲ μετὰ τὴν Ἱμεραίων
                    σφαγὴν ὁρῶν τὴν πόλιν οἰκητόρων δεομένην, συνῴκισεν εἰς ταύτην τούς
                    τε Δωριεῖς καὶ τῶν ἄλλων τοὺς βουλομένους ἐπολιτογράφησεν. <milestone n="4" unit="section" />οὗτοι μὲν οὖν μετ᾽ ἀλλήλων καλῶς
                    πολιτευόμενοι διετέλεσαν ἔτη πεντήκοντα καὶ ὀκτώ: τότε δὲ τῆς πόλεως
                    ὑπὸ Καρχηδονίων χειρωθείσης καὶ κατασκαφείσης, διέμεινεν ἀοίκητος
                    μέχρι τῶν καθ᾽ ἡμᾶς καιρῶν. <milestone n="50" unit="chapter" /><milestone n="1" unit="section" /><milestone ed="P" unit="para" />ἐπ᾽ ἄρχοντος δ᾽
                    Ἀθήνησι Δρομοκλείδου Ῥωμαῖοι μὲν κατέστησαν ὑπάτους Μάρκον
                    Φάβιον καὶ Γναῖον Μάλλιον. ἐπὶ δὲ τούτων Λακεδαιμόνιοι τὴν τῆς
                    θαλάττης ἡγεμονίαν ἀποβεβληκότες ἀλόγως, βαρέως ἔφερον: διὸ καὶ
                    τοῖς ἀφεστηκόσιν ἀπ᾽ αὐτῶν Ἕλλησι χαλεπῶς ἔχοντες, ἠπείλουν
                    ἐπιθήσειν αὐτοῖς τὴν προσήκουσαν τιμωρίαν. <milestone n="2" unit="section" />συναχθείσης δὲ τῆς γερουσίας ἐβουλεύοντο περὶ τοῦ
                    πολέμου τοῦ πρὸς τοὺς Ἀθηναίους ὑπὲρ τῆς κατὰ θάλατταν ἡγεμονίας.
                        <milestone n="3" unit="section" />ὁμοίως δὲ καὶ τῆς κοινῆς ἐκκλησίας
                    συναχθείσης, οἱ μὲν νεώτεροι καὶ τῶν ἄλλων οἱ πολλοὶ φιλοτίμως
                    εἶχον ἀνακτήσασθαι τὴν ἡγεμονίαν, νομίζοντες, ἐὰν αὐτὴν
                    περιποιήσωνται, χρημάτων τε πολλῶν εὐπορήσειν καὶ καθόλου τὴν Σπάρτην
                    μείζονα ποιήσεσθαι καὶ δυνατωτέραν, τούς τε τῶν ἰδιωτῶν οἴκους πολλὴν
                    ἐπίδοσιν λήψεσθαι πρὸς εὐδαιμονίαν. <milestone n="4" unit="section" />ἀνεμιμνήσκοντο δὲ καὶ τῆς ἀρχαίας μαντείας, ἐν ᾗ προσέταξεν
                    αὐτοῖς ὁ θεὸς σκοπεῖν, ὅπως μὴ χωλὴν ἔχωσι τὴν ἡγεμονίαν, καὶ
                    τὸν χρησμὸν ἔφασαν εἰς οὐδὲν ἕτερον ἢ τὸ παρὸν λέγειν: χωλὴν γὰρ
                    αὐτοῖς ὑπάρξειν τὴν ἀρχήν, ἐὰν οὐσῶν δυεῖν ἡγεμονιῶν τὴν ἑτέραν
                    ἀποβάλωσι. <milestone n="5" unit="section" />πάντων δὲ σχεδὸν τῶν πολιτῶν
                    πρὸς ταύτην τὴν ὑπόθεσιν ὡρμημένων, καὶ τῆς γερουσίας συνεδρευούσης
                    περὶ τούτων, οὐδεὶς ἤλπισεν οὐδένα τολμήσειν συμβουλεῦσαι ἕτερόν
                    τι. <milestone n="6" unit="section" />τῶν δὲ ἐκ τῆς γερουσίας τις, ὄνομα
                    μὲν Ἑτοιμαρίδας, τὸ δὲ γένος ἀφ᾽ Ἡρακλέους ὢν καὶ δι᾽ ἀρετὴν
                    ἀποδοχῆς τυγχάνων παρὰ τοῖς πολίταις, ἐπεχείρησε συμβουλεύειν ἐᾶν
                    τοὺς Ἀθηναίους ἐπὶ τῆς ἡγεμονίας: μὴ συμφέρειν γὰρ τῇ Σπάρτῃ
                    τῆς θαλάττης ἀμφισβητεῖν: πρὸς παράδοξον δὲ ὑπόθεσιν εἰπεῖν
                    εὐπορήσας λόγους ἁρμόζοντας, παρὰ τὴν προσδοκίαν ἔπεισε τὴν
                    γερουσίαν καὶ τὸν δῆμον. <milestone n="7" unit="section" />τέλος δὲ οἱ
                    Λακεδαιμόνιοι κρίναντες τὸν Ἑτοιμαρίδαν συμφέροντα λέγειν ἀπέστησαν
                    τῆς περὶ τὸν πόλεμον πρὸς τοὺς Ἀθηναίους ὁρμῆς. <milestone n="8" unit="section" />Ἀθηναῖοι δὲ τὸ μὲν πρῶτον προσεδόκων μέγαν πόλεμον
                    ἕξειν πρὸς τοὺς Λακεδαιμονίους περὶ τῆς κατὰ θάλατταν ἡγεμονίας,
                    καὶ διὰ τοῦτο τριήρεις κατεσκεύαζον πλείους καὶ χρημάτων πλῆθος
                    ἐπορίζοντο καὶ τοῖς συμμάχοις ἐπιεικῶς προσεφέροντο: ὡς δὲ τὰ
                    δοχθέντα τοῖς Λακεδαιμονίοις ἐπύθοντο, τοῦ μὲν φόβου τοῦ κατὰ τὸν
                    πόλεμον ἀπελύθησαν, περὶ δὲ τὴν αὔξησιν τῆς ἰδίας πόλεως
                    ἠσχολοῦντο. <milestone n="51" unit="chapter" /><milestone n="1" unit="section" /><milestone ed="P" unit="para" />ἐπ᾽ ἄρχοντος δ᾽ Ἀθήνησιν
                    Ἀκεστορίδου ἐν Ῥώμῃ τὴν ὕπατον ἀρχὴν διεδέξαντο Καίσων Φάβιος
                    καὶ Τίτος Οὐεργίνιος. ἐπὶ δὲ τούτων Ἱέρων μὲν ὁ βασιλεὺς τῶν
                    Συρακοσίων, παραγενομένων πρὸς αὐτὸν πρέσβεων ἐκ Κύμης τῆς Ἰταλίας
                    καὶ δεομένων βοηθῆσαι πολεμουμένοις ὑπὸ Τυρρηνῶν θαλαττοκρατούντων,
                    ἐξέπεμψεν αὐτοῖς συμμαχίαν τριήρεις ἱκανάς. <milestone n="2" unit="section" />οἱ δὲ τῶν νεῶν τούτων ἡγεμόνες ἐπειδὴ κατέπλευσαν
                    εἰς τὴν Κύμην, μετὰ τῶν ἐγχωρίων μὲν ἐναυμάχησαν πρὸς τοὺς
                    Τυρρηνούς, πολλὰς δὲ ναῦς αὐτῶν διαφθείραντες καὶ μεγάλῃ ναυμαχίᾳ
                    νικήσαντες, τοὺς μὲν Τυρρηνοὺς ἐταπείνωσαν, τοὺς δὲ Κυμαίους
                    ἠλευθέρωσαν τῶν φόβων, καὶ ἀπέπλευσαν ἐπὶ Συρακούσας. <milestone n="52" unit="chapter" /><milestone n="1" unit="section" /><milestone ed="P" unit="para" />ἐπ᾽ ἄρχοντος δ᾽ Ἀθήνησι Μένωνος Ῥωμαῖοι μὲν
                    ὑπάτους κατέστησαν Λεύκιον Αἰμίλιον Μάμερκον καὶ Γάιον Κορνήλιον
                    Λέντουλον, κατὰ δὲ τὴν Ἰταλίαν πόλεμος ἐνέστη Ταραντίνοις πρὸς
                    τοὺς Ἰάπυγας: <milestone n="2" unit="section" />περὶ γὰρ ὁμόρου χώρας
                    ἀμφισβητούντων πρὸς ἀλλήλους, ἐπὶ μέν τινας χρόνους διετέλουν
                    ἁψιμαχοῦντες καὶ λεηλατοῦντες τὰς ἀλλήλων χώρας, ἀεὶ δὲ μᾶλλον τῆς
                    διαφορᾶς συναυξομένης καὶ πολλάκις φόνων γινομένων, τὸ τελευταῖον εἰς
                    ὁλοσχερῆ φιλοτιμίαν ὥρμησαν. <milestone n="3" unit="section" />οἱ μὲν
                    οὖν Ἰάπυγες τήν τε παρ᾽ αὑτῶν δύναμιν παρεσκευάζοντο καὶ τὴν παρὰ
                    τῶν ὁμόρων συμμαχίαν συνέλαβον, καὶ τοὺς σύμπαντας ἤθροισαν ὑπὲρ
                    τοὺς δισμυρίους: οἱ δὲ Ταραντῖνοι πυθόμενοι τὸ μέγεθος τῆς ἐπ᾽
                    αὐτοὺς ἠθροισμένης δυνάμεως, τούς τε πολιτικοὺς στρατιώτας ἤθροισαν
                    καὶ Ῥηγίνων συμμάχων ὄντων πολλοὺς προσελάβοντο. <milestone n="4" unit="section" />γενομένης δὲ μάχης ἰσχυρᾶς καὶ πολλῶν παρ᾽
                    ἀμφοτέροις πεσόντων, τὸ τελευταῖον οἱ Ἰάπυγες ἐνίκησαν. τῶν δὲ
                    ἡττηθέντων εἰς δύο μέρη σχισθέντων κατὰ τὴν φυγήν, καὶ τῶν μὲν εἰς
                    Τάραντα τὴν ἀναχώρησιν ποιουμένων, τῶν δὲ εἰς τὸ Ῥήγιον φευγόντων,
                    παραπλησίως τούτοις καὶ οἱ Ἰάπυγες ἐμερίσθησαν. <milestone n="5" unit="section" />οἱ μὲν οὖν τοὺς Ταραντίνους διώξαντες ὀλίγου
                    διαστήματος ὄντος πολλοὺς τῶν ἐναντίων ἀνεῖλον, οἱ δὲ τοὺς
                    Ῥηγίνους διώκοντες ἐπὶ τοσοῦτον ἐφιλοτιμήθησαν ὥστε συνεισπεσεῖν
                    τοῖς φεύγουσιν εἰς τὸ Ῥήγιον καὶ τῆς πόλεως κυριεῦσαι. <milestone n="53" unit="chapter" /><milestone n="1" unit="section" /><milestone ed="P" unit="para" />μετὰ δὲ ταῦτα Ἀθήνησι μὲν ἦρχε Χάρης, ἐν Ῥώμῃ
                    δὲ ὕπατοι καθειστήκεσαν Τίτος Μινούνιος καὶ Γάιος Ὁράτιος
                    Πολύειδος, ἤχθη δὲ παρ᾽ Ἠλείοις Ὀλυμπιὰς ἑβδομηκοστὴ καὶ ἑβδόμη,
                    καθ᾽ ἣν ἐνίκα στάδιον Δάνδης Ἀργεῖος. ἐπὶ δὲ τούτων κατὰ μὲν
                    τὴν Σικελίαν Θήρων ὁ Ἀκραγαντίνων δυνάστης ἐτελεύτησεν ἄρξας ἔτη
                    δέκα καὶ ἕξ, τὴν δὲ ἀρχὴν διεδέξατο Θρασυδαῖος ὁ υἱός. <milestone n="2" unit="section" />ὁ μὲν οὖν Θήρων τὴν ἀρχὴν ἐπιεικῶς
                    διῳκηκώς, καὶ ζῶν μεγάλης ἀποδοχῆς ἐτύγχανε παρὰ τοῖς πολίταις καὶ
                    τελευτήσας ἡρωικῶν ἔτυχε τιμῶν, ὁ δὲ υἱὸς αὐτοῦ καὶ ζῶντος ἔτι
                    τοῦ πατρὸς βίαιος ἦν καὶ φονικὸς καὶ τελευτήσαντος ἦρχε τῆς
                    πατρίδος παρανόμως καὶ τυραννικῶς. <milestone n="3" unit="section" />διὸ
                    καὶ ταχέως ἀπιστηθεὶς ὑπὸ τῶν ὑποτεταγμένων διετέλεσεν
                    ἐπιβουλευόμενος καὶ βίον ἔχων μισούμενον: ὅθεν ταχέως τῆς ἰδίας
                    παρανομίας οἰκείαν ἔσχε τὴν τοῦ βίου καταστροφήν. μετὰ γὰρ τὴν τοῦ
                    πατρὸς Θήρωνος τελευτὴν πολλοὺς μισθοφόρους ἀθροίσας καὶ τῶν
                    Ἀκραγαντίνων καὶ Ἱμεραίων προσκαταλέξας, τοὺς ἅπαντας ἤθροισεν
                    ὑπὲρ τοὺς δισμυρίους ἱππεῖς καὶ πεζούς. <milestone n="4" unit="section" />μετὰ δὲ τούτων μέλλοντος αὐτοῦ πολεμεῖν τοῖς Συρακοσίοις, Ἱέρων
                    ὁ βασιλεὺς παρασκευασάμενος δύναμιν ἀξιόλογον ἐστράτευσεν ἐπὶ τὸν
                    Ἀκράγαντα. γενομένης δὲ μάχης ἰσχυρᾶς πλεῖστοι παραταξαμένων
                    Ἑλλήνων πρὸς Ἕλληνας ἔπεσον. <milestone n="5" unit="section" />τῇ μὲν
                    οὖν μάχῃ ἐπροτέρησαν οἱ Συρακόσιοι, κατεκόπησαν δὲ τῶν μὲν
                    Συρακοσίων εἰς δισχιλίους, τῶν δὲ ἄλλων ὑπὲρ τοὺς τετρακισχιλίους.
                    μετὰ δὲ ταῦτα Θρασυδαῖος μὲν ταπεινωθεὶς ἐξέπεσεν ἐκ τῆς ἀρχῆς,
                    καὶ φυγὼν εἰς Μεγαρεῖς τοὺς Νισαίους καλουμένους, ἐκεῖ θανάτου
                    καταγνωσθεὶς ἐτελεύτησεν: οἱ δ᾽ Ἀκραγαντῖνοι κομισάμενοι τὴν
                    δημοκρατίαν, διαπρεσβευσάμενοι πρὸς Ἱέρωνα τῆς εἰρήνης ἔτυχον.
                        <milestone n="6" unit="section" />κατὰ δὲ τὴν Ἰταλίαν Ῥωμαίοις πρὸς
                    Οὐηιεντανοὺς ἐνστάντος πολέμου μεγάλη μάχη συνέστη περὶ τὴν
                    ὀνομαζομένην Κρεμέραν. τῶν δὲ Ῥωμαίων ἡττηθέντων συνέβη πολλοὺς
                    αὐτῶν πεσεῖν, ὧν φασί τινες τῶν συγγραφέων καὶ τοὺς Φαβίους τοὺς
                    τριακοσίους, συγγενεῖς ἀλλήλων ὄντας καὶ διὰ τοῦτο μιᾷ
                    περιειλημμένους προσηγορίᾳ. ταῦτα μὲν οὖν ἐπράχθη κατὰ τοῦτον τὸν
                    ἐνιαυτόν. <milestone n="54" unit="chapter" /><milestone n="1" unit="section" /><milestone ed="P" unit="para" />ἐπ᾽ ἄρχοντος δ᾽ Ἀθήνησι Πραξιέργου
                    Ῥωμαῖοι μὲν ὑπάτους κατέστησαν Αὖλον Οὐεργίνιον Τρίκοστον καὶ
                    Γάιον Σερουίλιον Στροῦκτον. ἐπὶ δὲ τούτων Ἠλεῖοι μὲν πλείους καὶ
                    μικρὰς πόλεις οἰκοῦντες εἰς μίαν συνῳκίσθησαν τὴν ὀνομαζομένην
                    Ἦλιν. <milestone n="2" unit="section" />Λακεδαιμόνιοι δὲ ὁρῶντες τὴν
                    μὲν Σπάρτην διὰ τὴν Παυσανίου τοῦ στρατηγοῦ προδοσίαν ταπεινῶς
                    πράττουσαν, τοὺς δὲ Ἀθηναίους εὐδοκιμοῦντας διὰ τὸ μηδένα παρ᾽
                    αὐτοῖς πολίτην ἐπὶ προδοσίᾳ κατεγνῶσθαι, ἔσπευδον τὰς Ἀθήνας ταῖς
                    ὁμοίαις περιβαλεῖν διαβολαῖς. <milestone n="3" unit="section" />διόπερ
                    εὐδοκιμοῦντος παρ᾽ αὐτοῖς Θεμιστοκλέους καὶ μεγάλην δόξαν ἔχοντος
                    ἐπ᾽ ἀρετῇ, κατηγόρησαν προδοσίαν αὐτοῦ, φάσκοντες φίλον γενέσθαι τοῦ
                    Παυσανίου μέγιστον, καὶ μετὰ τούτου συντεθεῖσθαι κοινῇ προδοῦναι τὴν
                    Ἑλλάδα τῷ Ξέρξῃ. <milestone n="4" unit="section" />διελέγοντο δὲ καὶ
                    τοῖς ἐχθροῖς τοῦ Θεμιστοκλέους, παροξύνοντες αὐτοὺς πρὸς τὴν
                    κατηγορίαν, καὶ χρήματα ἔδοσαν, διδάσκοντες ὅτι Παυσανίας μὲν κρίνας
                    προδιδόναι τοὺς Ἕλληνας ἐδήλωσε τὴν ἰδίαν ἐπιβολὴν Θεμιστοκλεῖ
                    καὶ παρεκάλεσε κοινωνεῖν τῆς προθέσεως, ὁ δὲ Θεμιστοκλῆς οὔτε
                    προσεδέξατο τὴν ἔντευξιν οὔτε διαβάλλειν ἔκρινε δεῖν ἄνδρα φίλον.
                        <milestone n="5" unit="section" />οὐ μὴν ἀλλὰ κατηγορηθεὶς ὁ
                    Θεμιστοκλῆς τότε μὲν ἀπέφυγε τὴν τῆς προδοσίας κρίσιν. διὸ καὶ τὸ
                    μὲν πρῶτον μετὰ τὴν ἀπόλυσιν μέγας ἦν παρὰ τοῖς Ἀθηναίοις:
                    ἠγάπων γὰρ αὐτὸν ἐπὶ τοῖς πεπραγμένοις διαφερόντως οἱ πολῖται: μετὰ
                    δὲ ταῦτα οἱ μὲν φοβηθέντες αὐτοῦ τὴν ὑπεροχήν, οἱ δὲ φθονήσαντες
                    τῇ δόξῃ, τῶν μὲν εὐεργεσιῶν ἐπελάθοντο, τὴν δ᾽ ἰσχὺν αὐτοῦ καὶ
                    τὸ φρόνημα ταπεινοῦν ἔσπευδον. <milestone n="55" unit="chapter" /><milestone n="1" unit="section" />πρῶτον μὲν οὖν αὐτὸν ἐκ τῆς πόλεως
                    μετέστησαν, τοῦτον τὸν ὀνομαζόμενον ὀστρακισμὸν ἐπαγαγόντες αὐτῷ,
                    ὃς ἐνομοθετήθη μὲν ἐν ταῖς Ἀθήναις μετὰ τὴν κατάλυσιν τῶν
                    τυράννων τῶν περὶ Πεισίστρατον, ὁ δὲ νόμος ἐγένετο τοιοῦτος.
                        <milestone n="2" unit="section" />ἕκαστος τῶν πολιτῶν εἰς ὄστρακον
                    ἔγραφε τοὔνομα τοῦ δοκοῦντος μάλιστα δύνασθαι καταλῦσαι τὴν
                    δημοκρατίαν: ᾧ δ᾽ ἂν ὄστρακα πλείω γένηται, φεύγειν ἐκ τῆς
                    πατρίδος ἐτέτακτο πενταετῆ χρόνον. <milestone n="3" unit="section" />νομοθετῆσαι δὲ ταῦτα δοκοῦσιν οἱ Ἀθηναῖοι, οὐχ ἵνα τὴν κακίαν
                    κολάζωσιν, ἀλλ᾽ ἵνα τὰ φρονήματα τῶν ὑπερεχόντων ταπεινότερα γένηται
                    διὰ τὴν φυγήν. ὁ μὲν οὖν Θεμιστοκλῆς τὸν προειρημένον τρόπον
                    ἐξοστρακισθεὶς ἔφυγεν ἐκ τῆς πατρίδος εἰς Ἄργος: <milestone n="4" unit="section" />οἱ δὲ Λακεδαιμόνιοι πυθόμενοι περὶ τούτων, καὶ
                    νομίσαντες παρὰ τῆς τύχης εἰληφέναι καιρὸν ἐπιθέσθαι τῷ
                    Θεμιστοκλεῖ, πάλιν εἰς τὰς Ἀθήνας ἐξαπέστειλαν πρέσβεις
                    κατηγοροῦντες τοῦ Θεμιστοκλέους ὅτι τῷ Παυσανίᾳ κεκοινώνηκε τῆς
                    προδοσίας, καὶ δεῖν ἔφασαν τῶν κοινῶν τῆς Ἑλλάδος ἀδικημάτων
                    εἶναι τὴν κρίσιν οὐκ ἰδίᾳ παρὰ τοῖς Ἀθηναίοις, ἀλλ᾽ ἐπὶ τοῦ
                    κοινοῦ συνεδρίου τῶν Ἑλλήνων, ὅπερ εἰώθει συνεδρεύειν κατ᾽ ἐκεῖνον
                    τὸν χρόνον. <milestone n="5" unit="section" />ὁ δὲ Θεμιστοκλῆς ὁρῶν τοὺς
                    Λακεδαιμονίους σπεύδοντας διαβαλεῖν τὴν πόλιν τῶν Ἀθηναίων καὶ
                    ταπεινῶσαι, τοὺς δ᾽ Ἀθηναίους βουλομένους ἀπολογήσασθαι περὶ τῆς
                    ἐπιφερομένης αἰτίας, ὑπέλαβεν ἑαυτὸν παραδοθήσεσθαι τῷ κοινῷ
                    συνεδρίῳ. <milestone n="6" unit="section" />τοῦτο δ᾽ ᾔδει τὰς κρίσεις οὐ
                    δικαίας, ἀλλὰ πρὸς χάριν ποιούμενον τοῖς Λακεδαιμονίοις, τεκμαιρόμενος
                    ἔκ τε τῶν ἄλλων καὶ ἐξ ὧν ἐποιήσατο περὶ τῶν ἀριστείων: οὕτω
                    γὰρ οἱ κύριοι τῆς ψήφου φθονερῶς διετέθησαν πρὸς τοὺς Ἀθηναίους,
                    ὥστε πλείους τριήρεις αὐτῶν παρεσχημένων ἢ σύμπαντες οἱ
                    ναυμαχήσαντες παρέσχοντο, οὐδὲν κρείττους αὐτοὺς ἐποίησαν τῶν ἄλλων
                    Ἑλλήνων. <milestone n="7" unit="section" />διὰ ταῦτα δὴ συνέβη τὸν
                    Θεμιστοκλέα τοῖς συνέδροις ἀπιστῆσαι. καὶ γὰρ ἐκ τῆς προγεγενημένης
                    ἀπολογίας ἐν ταῖς Ἀθήναις ὑπὸ τοῦ Θεμιστοκλέους ἀφορμὰς εἶχον
                    οἱ Λακεδαιμόνιοι πρὸς τὴν ὕστερον γενομένην κατηγορίαν. <milestone n="8" unit="section" />ὁ γὰρ Θεμιστοκλῆς ἀπολογούμενος ὡμολόγει μὲν
                    τὸν Παυσανίαν πρὸς αὐτὸν ἐπιστολὰς ἀπεσταλκέναι παρακαλοῦντα
                    μετασχεῖν τῆς προδοσίας, καὶ τούτῳ μεγίστῳ χρησάμενος τεκμηρίῳ
                    συνίστανεν, ὅτι οὐκ ἂν παρεκάλει Παυσανίας αὐτόν, εἰ μὴ πρὸς τὴν
                    ἀξίωσιν ἀντέλεγε. <milestone n="56" unit="chapter" /><milestone n="1" unit="section" />διὰ δὲ ταῦτα, καθάπερ προειρήκαμεν, ἔφυγεν ἐξ
                    Ἄργους πρὸς Ἄδμητον τὸν Μολοττῶν βασιλέα: καταφυγὼν δὲ πρὸς τὴν
                    ἑστίαν ἱκέτης ἐγένετο. ὁ δὲ βασιλεὺς τὸ μὲν πρῶτον προσεδέξατο
                    αὐτὸν φιλοφρόνως καὶ παρεκάλει θαρρεῖν καὶ τὸ σύνολον ἐπηγγέλλετο
                    φροντιεῖν αὐτοῦ τῆς ἀσφαλείας: <milestone n="2" unit="section" />ἐπεὶ δὲ
                    οἱ Λακεδαιμόνιοι τοὺς ἐπιφανεστάτους Σπαρτιατῶν πρέσβεις
                    ἀποστείλαντες πρὸς τὸν Ἄδμητον ἐξῄτουν αὐτὸν πρὸς τιμωρίαν,
                    ἀποκαλοῦντες προδότην καὶ λυμεῶνα τῆς ὅλης Ἑλλάδος, πρὸς δὲ
                    τούτοις μὴ παραδιδόντος αὐτὸν πολεμήσειν ἔφασαν μετὰ πάντων τῶν
                    Ἑλλήνων, τὸ τηνικαῦθ᾽ ὁ βασιλεὺς φοβηθεὶς μὲν τὰς ἀπειλάς, ἐλεῶν
                    δὲ τὸν ἱκέτην καὶ τὴν ἐκ τῆς παραδόσεως αἰσχύνην ἐκκλίνων, ἔπειθε
                    τὸν Θεμιστοκλέα τὴν ταχίστην ἀπιέναι λάθρᾳ τῶν Λακεδαιμονίων, καὶ
                    χρυσοῦ πλῆθος ἐδωρήσατο αὐτῷ ἐφόδιον τῆς φυγῆς. <milestone n="3" unit="section" />ὁ δὲ Θεμιστοκλῆς πάντοθεν ἐλαυνόμενος καὶ τὸ
                    χρυσίον δεξάμενος ἔφυγε νυκτὸς ἐκ τῆς τῶν Μολοττῶν χώρας,
                    συμπράττοντος αὐτῷ πάντα τὰ πρὸς φυγὴν τοῦ βασιλέως: εὑρὼν δὲ δύο
                    νεανίσκους Λυγκηστὰς τὸ γένος, ἐμπορικαῖς δὲ ἐργασίαις χρωμένους,
                    καὶ διὰ τοῦτο τῶν ὁδῶν ἐμπείρως ἔχοντας, μετὰ τούτων ἔφυγε.
                        <milestone n="4" unit="section" />χρώμενος δὲ νυκτεριναῖς ὁδοιπορίαις
                    ἔλαθε τοὺς Λακεδαιμονίους, καὶ διὰ τῆς τῶν νεανίσκων εὐνοίας τε καὶ
                    κακοπαθείας κατήντησεν εἰς τὴν Ἀσίαν: ἐνταῦθα δ᾽ ἔχων ἰδιόξενον,
                    ὄνομα μὲν Λυσιθείδην, δόξῃ δὲ καὶ πλούτῳ θαυμαζόμενον, πρὸς τοῦτον
                    κατέφυγεν. <milestone n="5" unit="section" />ὁ δὲ Λυσιθείδης ἐτύγχανε
                    φίλος ὢν Ξέρξου τοῦ βασιλέως καὶ κατὰ τὴν διάβασιν τοῦ Ξέρξου τὴν
                    δύναμιν τῶν Περσῶν ἅπασαν εἱστιακώς. διόπερ συνήθειαν μὲν ἔχων
                    πρὸς τὸν βασιλέα, τὸν δὲ Θεμιστοκλέα διὰ τὸν ἔλεον σῶσαι
                    βουλόμενος, ἐπηγγείλατο αὐτῷ πάντα συμπράξειν. <milestone n="6" unit="section" />ἀξιοῦντος δὲ τοῦ Θεμιστοκλέους ἀγαγεῖν αὐτὸν πρὸς
                    τὸν Ξέρξην, τὸ μὲν πρῶτον ἀντεῖπεν, ἀποφαινόμενος ὅτι κολασθήσεται
                    διὰ τὰς κατὰ τῶν Περσῶν αὐτῷ γεγενημένας πράξεις, μετὰ δὲ ταῦτα
                    μαθὼν τὸ συμφέρον ὑπήκουσε, καὶ παραδόξως καὶ ἀσφαλῶς αὐτὸν
                    διέσωσεν εἰς τὴν Περσίδα. <milestone n="7" unit="section" />ἔθους γὰρ
                    ὄντος παρὰ τοῖς Πέρσαις τὸν ἄγοντα παλλακὴν τῷ βασιλεῖ κομίζειν
                    ταύτην ἐπὶ ἀπήνης κεκρυμμένης, καὶ τῶν ἀπαντώντων μηδένα
                    πολυπραγμονεῖν μηδὲ κατ᾽ ὄψιν ἀπαντῆσαι τῇ ἀγομένῃ, ἀφορμῇ ταύτῃ
                    συνέβη χρήσασθαι πρὸς τὴν ἐπιβολὴν τὸν Λυσιθείδην. <milestone n="8" unit="section" />παρασκευασάμενος γὰρ τὴν ἀπήνην πολυτελέσι
                    παραπετάσμασι κεκοσμημένην, εἰς ταύτην ἐνέθηκε τὸν Θεμιστοκλέα, καὶ
                    μετὰ πάσης ἀσφαλείας διασώσας ἐνέτυχε τῷ βασιλεῖ, καὶ πεφυλαγμένως
                    ὁμιλήσας ἔλαβε παρ᾽ αὐτοῦ πίστεις μηδὲν ἀδικήσειν τὸν ἄνδρα.
                    εἰσαγαγὼν δὲ αὐτὸν πρὸς τὸν βασιλέα, κἀκείνου δόντος τῷ
                    Θεμιστοκλεῖ λόγον καὶ μαθόντος ὡς οὐδὲν ἠδίκησεν, ἀπελύθη τῆς
                    τιμωρίας. <milestone n="57" unit="chapter" /><milestone n="1" unit="section" />δόξας δὲ παραδόξως ὑπ᾽ ἐχθροῦ διασεσῶσθαι, πάλιν εἰς μείζονας
                    κινδύνους ἐνέπεσε διὰ τοιαύτας αἰτίας: Μανδάνη Δαρείου μὲν ἦν
                    θυγάτηρ τοῦ φονεύσαντος τοὺς μάγους, ἀδελφὴ δὲ γνησία τοῦ Ξέρξου,
                    μεγίστης δ᾽ ἀποδοχῆς τυγχάνουσα παρὰ τοῖς Πέρσαις. <milestone n="2" unit="section" />αὕτη τῶν υἱῶν ἐστερημένη καθ᾽ ὃν καιρὸν
                    Θεμιστοκλῆς περὶ Σαλαμῖνα κατεναυμάχησε τὸν στόλον τῶν Περσῶν,
                    χαλεπῶς ἔφερε τὴν ἀναίρεσιν τῶν τέκνων, καὶ διὰ τὸ μέγεθος τῆς
                    συμφορᾶς ἠλεεῖτο παρὰ τοῖς πλήθεσιν. <milestone n="3" unit="section" />αὕτη πυθομένη τὴν παρουσίαν τοῦ Θεμιστοκλέους, ἦλθεν εἰς τὰ
                    βασίλεια πενθίμην ἐσθῆτα λαβοῦσα, καὶ μετὰ δακρύων ἱκέτευε τὸν
                    ἀδελφὸν ἐπιθεῖναι τιμωρίαν τῷ Θεμιστοκλεῖ. ὡς δ᾽ οὐ προσεῖχεν
                    αὐτῇ, περιῄει τοὺς ἀρίστους τῶν Περσῶν ἀξιοῦσα καὶ καθόλου τὰ
                    πλήθη παροξύνουσα πρὸς τὴν τοῦ Θεμιστοκλέους τιμωρίαν. <milestone n="4" unit="section" />τοῦ δ᾽ ὄχλου συνδραμόντος ἐπὶ τὰ βασίλεια καὶ μετὰ
                    κραυγῆς ἐξαιτοῦντος ἐπὶ τιμωρίαν τὸν Θεμιστοκλέα, ὁ μὲν βασιλεὺς
                    ἀπεκρίνατο δικαστήριον καταστήσειν ἐκ τῶν ἀρίστων Περσῶν, καὶ τὸ
                    κριθὲν τεύξεσθαι συντελείας: <milestone n="5" unit="section" />πάντων δὲ
                    συνευδοκησάντων, καὶ δοθέντος ἱκανοῦ χρόνου εἰς τὴν παρασκευὴν τῆς
                    κρίσεως, ὁ μὲν Θεμιστοκλῆς μαθὼν τὴν Περσίδα διάλεκτον, καὶ ταύτῃ
                    χρησάμενος κατὰ τὴν ἀπολογίαν, ἀπελύθη τῶν ἐγκλημάτων. <milestone n="6" unit="section" />ὁ δὲ βασιλεὺς περιχαρὴς γενόμενος ἐπὶ τῇ
                    σωτηρίᾳ τἀνδρὸς μεγάλαις αὐτὸν δωρεαῖς ἐτίμησε: γυναῖκα γὰρ αὐτῷ
                    πρὸς γάμου κοινωνίαν ἔζευξε Περσίδα, εὐγενείᾳ τε καὶ κάλλει
                    διαφέρουσαν, ἔτι δὲ κατ᾽ ἀρετὴν ἐπαινουμένην, οἰκετῶν τε πλῆθος  <gap /> 
                    πρὸς διακονίαν καὶ παντοδαπῶν ἐκπωμάτων καὶ τὴν ἄλλην χορηγίαν πρὸς
                    ἀπόλαυσιν καὶ τρυφὴν ἁρμόζουσαν. <milestone n="7" unit="section" />ἐδωρήσατο δ᾽ αὐτῷ καὶ πόλεις τρεῖς πρὸς διατροφὴν καὶ ἀπόλαυσιν
                    εὐθέτους, Μαγνησίαν μὲν τὴν ἐπὶ τῷ Μαιάνδρῳ, πλεῖστον τῶν κατὰ
                    τὴν Ἀσίαν πόλεων ἔχουσαν σῖτον, εἰς ἄρτους, Μυοῦντα δὲ εἰς
                    ὄψον, ἔχουσαν θάλατταν εὔιχθυν, Λάμψακον δέ, ἀμπελόφυτον ἔχουσαν
                    χώραν πολλήν, εἰς οἶνον. <milestone n="58" unit="chapter" /><milestone n="1" unit="section" />Θεμιστοκλῆς μὲν οὖν ἀπολυθεὶς τοῦ παρ᾽ Ἕλλησι
                    φόβου, καὶ παραδόξως ὑπὸ μὲν τῶν τὰ μέγιστα εὐεργετηθέντων
                    φυγαδευθείς, ὑπὸ δὲ τῶν τὰ δεινότατα παθόντων εὐεργετηθείς, ἐν
                    ταύταις ταῖς πόλεσι κατεβίωσε πάντων τῶν πρὸς ἀπόλαυσιν ἀγαθῶν
                    εὐπορούμενος, καὶ τελευτήσας ἐν τῇ Μαγνησίᾳ ταφῆς ἔτυχεν
                    ἀξιολόγου καὶ μνημείου τοῦ ἔτι νῦν διαμένοντος. <milestone n="2" unit="section" />ἔνιοι δὲ τῶν συγγραφέων φασὶ τὸν Ξέρξην
                    ἐπιθυμήσαντα πάλιν στρατεύειν ἐπὶ τὴν Ἑλλάδα παρακαλεῖν τὸν
                    Θεμιστοκλέα στρατηγεῖν ἐπὶ τοῦ πολέμου, τὸν δὲ συγχωρήσαντα περὶ
                    τούτων πίστεις λαβεῖν ἐνόρκους μὴ στρατεύσειν ἐπὶ τοὺς Ἕλληνας
                    ἄνευ Θεμιστοκλέους. <milestone n="3" unit="section" />σφαγιασθέντος δὲ
                    ταύρου καὶ τῶν ὅρκων γενομένων, τὸν Θεμιστοκλέα κύλικα τοῦ αἵματος
                    πληρώσαντα ἐκπιεῖν καὶ παραχρῆμα τελευτῆσαι. καὶ τὸν μὲν Ξέρξην
                    ἀποστῆναι τῆς ἐπιβολῆς ταύτης, τὸν δὲ Θεμιστοκλέα διὰ τῆς ἰδίας
                    τελευτῆς ἀπολογίαν ἀπολιπεῖν καλλίστην ὅτι καλῶς ἐπολιτεύθη τὰ πρὸς
                    τοὺς Ἕλληνας. <milestone n="4" unit="section" /><milestone ed="P" unit="para" />ἡμεῖς δὲ πάρεσμεν ἐπὶ τὴν τελευτὴν ἀνδρὸς μεγίστου τῶν Ἑλλήνων,
                    περὶ οὗ πολλοὶ διαμφισβητοῦσι, πότερον οὗτος ἀδικήσας τὴν πατρίδα
                    καὶ τοὺς ἄλλους Ἕλληνας ἔφυγεν εἰς Πέρσας, ἢ τοὐναντίον ἥ τε
                    πόλις καὶ πάντες οἱ Ἕλληνες εὐεργετηθέντες μεγάλα τῆς μὲν χάριτος
                    ἐπελάθοντο, τὸν δ᾽ εὐεργέτην ἤγαγον αὐτὸν ἀδίκως εἰς τοὺς
                    ἐσχάτους κινδύνους. <milestone n="5" unit="section" />εἰ δέ τις χωρὶς
                    φθόνου τήν τε φύσιν τἀνδρὸς καὶ τὰς πράξεις ἐξετάζοι μετ᾽ ἀκριβείας,
                    εὑρήσει πάντων ὧν μνημονεύομεν ἀμφοτέροις τοῖς εἰρημένοις
                    πεπρωτευκότα. διὸ καὶ θαυμάσειεν ἄν τις εἰκότως, εἰ στερῆσαι σφᾶς
                    αὐτοὺς ἀνδρὸς τοιούτου τὴν φύσιν ἠθέλησαν. <milestone n="59" unit="chapter" /><milestone n="1" unit="section" />τίς γὰρ ἕτερος, τῆς
                    Σπάρτης πλέον ἰσχυούσης καὶ τοῦ ναυτικοῦ τὴν ἡγεμονίαν ἔχοντος
                    Εὐρυβιάδου τοῦ Σπαρτιάτου, ταῖς ἰδίαις πράξεσιν ἀφείλετ᾽ ἂν τῆς
                    Σπάρτης ταύτην τὴν δόξαν; τίνα δ᾽ ἄλλον ἱστορήκαμεν μιᾷ πράξει
                    ποιήσαντα διενεγκεῖν αὑτὸν μὲν τῶν ἡγεμόνων, τὴν δὲ πόλιν τῶν
                    Ἑλληνίδων πόλεων, τοὺς δ᾽ Ἕλληνας τῶν βαρβάρων; ἐπὶ τίνος δὲ
                    στρατηγοῦντος ἐλάττονας ἀφορμὰς ἢ μείζονας κινδύνους συνέβη γενέσθαι;
                        <milestone n="2" unit="section" />τίς δὲ πρὸς ἅπασαν τὴν ἐκ τῆς
                    Ἀσίας δύναμιν ἀναστάτῳ τῇ πόλει παραταχθεὶς ἐνίκησε; τίς δὲ τοῖς
                    ἔργοις ἐν εἰρήνῃ τὴν πατρίδα δυνατὴν κατεσκεύασε τοιούτοις; τίς δὲ
                    πολέμου μεγίστου κατασχόντος αὐτὴν διέσωσε, μιᾷ δ᾽ ἐπινοίᾳ τῇ περὶ
                    τοῦ ζεύγματος γενομένῃ τὴν πεζὴν τῶν πολεμίων δύναμιν ἐξ ἡμίσους
                    μέρους ἐταπείνωσεν, ὥστ᾽ εὐχείρωτον γενέσθαι τοῖς Ἕλλησι; <milestone n="3" unit="section" />διόπερ ὅταν τὸ μέγεθος τῶν ἔργων αὐτοῦ
                    θεωρήσωμεν, καὶ σκοποῦντες τὰ κατὰ μέρος εὕρωμεν ἐκεῖνον μὲν ὑπὸ
                    τῆς πόλεως ἠτιμασμένον, τὴν δὲ πόλιν διὰ τὰς ἐκείνου πράξεις
                    ἐπαιρομένην, εἰκότως τὴν δοκοῦσαν εἶναι τῶν ἁπασῶν πόλεων σοφωτάτην
                    καὶ ἐπιεικεστάτην χαλεπωτάτην πρὸς ἐκεῖνον εὑρίσκομεν γεγενημένην.
                        <milestone n="4" unit="section" /><milestone ed="P" unit="para" />περὶ μὲν
                    οὖν τῆς Θεμιστοκλέους ἀρετῆς εἰ καὶ πεπλεονάκαμεν παρεκβάντες, ἀλλ᾽
                    οὖν οὐκ ἄξιον ἐκρίναμεν τὴν ἀρετὴν αὐτοῦ παραλιπεῖν
                    ἀνεπισήμαντον: ἅμα δὲ τούτοις πραττομένοις κατὰ τὴν Ἰταλίαν
                    Μίκυθος <del status="unremarkable">μὲν</del> ὁ τὴν δυναστείαν ἔχων Ῥηγίου καὶ
                    Ζάγκλης πόλιν ἔκτισε Πυξοῦντα. <milestone n="60" unit="chapter" /><milestone n="1" unit="section" /><milestone ed="P" unit="para" />ἐπ᾽
                    ἄρχοντος δ᾽ Ἀθήνησι Δημοτίωνος Ῥωμαῖοι μὲν ὑπάτους κατέστησαν
                    Πούπλιον Οὐαλέριον Ποπλικόλαν καὶ Γάιον Ναύτιον Ῥοῦφον. ἐπὶ δὲ
                    τούτων Ἀθηναῖοι στρατηγὸν ἑλόμενοι Κίμωνα τὸν Μιλτιάδου καὶ
                    δύναμιν ἀξιόλογον παραδόντες, ἐξέπεμψαν ἐπὶ τὴν παράλιον τῆς Ἀσίας
                    βοηθήσοντα μὲν ταῖς συμμαχούσαις πόλεσιν, ἐλευθερώσοντα δὲ τὰς
                    Περσικαῖς ἔτι φρουραῖς κατεχομένας. <milestone n="2" unit="section" />οὗτος δὲ παραλαβὼν τὸν στόλον ἐν Βυζαντίῳ, καὶ καταπλεύσας ἐπὶ
                    πόλιν τὴν ὀνομαζομένην Ἠιόνα, ταύτην μὲν Περσῶν κατεχόντων
                    ἐχειρώσατο, Σκῦρον δὲ Πελασγῶν ἐνοικούντων καὶ Δολόπων
                    ἐξεπολιόρκησε, καὶ κτίστην Ἀθηναῖον καταστήσας κατεκληρούχησε τὴν
                    χώραν. <milestone n="3" unit="section" />μετὰ δὲ ταῦτα μειζόνων πράξεων
                    ἄρξασθαι διανοούμενος, κατέπλευσεν εἰς τὸν Πειραιᾶ, καὶ προσλαβόμενος
                    πλείους τριήρεις καὶ τὴν ἄλλην χορηγίαν ἀξιόλογον παρασκευασάμενος,
                    τότε μὲν ἐξέπλευσεν ἔχων τριήρεις διακοσίας, ὕστερον δὲ
                    μεταπεμψάμενος παρὰ τῶν Ἰώνων καὶ τῶν ἄλλων ἁπάντων τὰς ἁπάσας
                    εἶχε τριακοσίας. <milestone n="4" unit="section" />πλεύσας οὖν μετὰ
                    παντὸς τοῦ στόλου πρὸς τὴν Καρίαν, τῶν παραθαλαττίων πόλεων ὅσαι
                    μὲν ἦσαν ἐκ τῆς Ἑλλάδος ἀπῳκισμέναι, ταύτας παραχρῆμα συνέπεισεν
                    ἀποστῆναι τῶν Περσῶν, ὅσαι δ᾽ ὑπῆρχον δίγλωττοι καὶ φρουρὰς
                    ἔχουσαι Περσικάς, βίαν προσάγων ἐπολιόρκει. προσαγαγόμενος δὲ τὰς
                    κατὰ τὴν Καρίαν πόλεις, ὁμοίως καὶ τὰς ἐν τῇ Λυκίᾳ πείσας
                    προσελάβετο. <milestone n="5" unit="section" />παρὰ δὲ τῶν ἀεὶ
                    προστιθεμένων συμμάχων προσλαβόμενος ναῦς ἐπὶ πλέον ηὔξησε τὸν
                    στόλον. οἱ δὲ Πέρσαι τὸ μὲν πεζὸν στράτευμα δι᾽ ἑαυτῶν κατεσκεύασαν,
                    τὸ δὲ ναυτικὸν ἤθροισαν ἔκ τε Φοινίκης καὶ Κύπρου καὶ Κιλικίας:
                    ἐστρατήγει δὲ τῶν Περσικῶν δυνάμεων Τιθραύστης, υἱὸς ὢν Ξέρξου
                    νόθος. <milestone n="6" unit="section" />Κίμων δὲ πυνθανόμενος τὸν στόλον
                    τῶν Περσῶν διατρίβειν περὶ τὴν Κύπρον, καὶ πλεύσας ἐπὶ τοὺς
                    βαρβάρους, ἐναυμάχησε διακοσίαις καὶ πεντήκοντα ναυσὶ πρὸς τριακοσίας
                    καὶ τετταράκοντα. γενομένου δ᾽ ἀγῶνος ἰσχυροῦ καὶ τῶν στόλων
                    ἀμφοτέρων λαμπρῶς ἀγωνιζομένων, τὸ τελευταῖον ἐνίκων οἱ Ἀθηναῖοι,
                    καὶ πολλὰς μὲν τῶν ἐναντίων ναῦς διέφθειραν, πλείους δὲ τῶν ἑκατὸν
                    σὺν αὐτοῖς τοῖς ἀνδράσιν εἷλον. <milestone n="7" unit="section" />τῶν
                    δὲ λοιπῶν νεῶν καταφυγουσῶν εἰς τὴν Κύπρον,οἱ μὲν ἐν αὐταῖς
                    ἄνδρες εἰς τὴν γῆν ἀπεχώρησαν, αἱ δὲ νῆες κεναὶ τῶν βοηθούντων
                    οὖσαι τοῖς πολεμίοις ἐγενήθησαν ὑποχείριοι. <milestone n="61" unit="chapter" /><milestone n="1" unit="section" /><milestone ed="P" unit="para" />μετὰ δὲ ταῦτα ὁ μὲν Κίμων οὐκ ἀρκεσθεὶς τηλικαύτῃ
                    νίκῃ παραχρῆμα παντὶ τῷ στόλῳ προσκατῆρεν ἐπὶ τὸ πεζὸν τῶν
                    Περσῶν στρατόπεδον, οὔσης τῆς παρεμβολῆς παρὰ τὸν Εὐρυμέδοντα
                    ποταμόν. βουλόμενος δὲ καταστρατηγῆσαι τοὺς βαρβάρους, ἐνεβίβασεν εἰς
                    τὰς αἰχμαλωτίδας ναῦς τῶν ἰδίων τοὺς ἀρίστους, δοὺς τιάρας καὶ τὴν
                    ἄλλην κατασκευὴν περιθεὶς Περσικήν. <milestone n="2" unit="section" />οἱ
                    δὲ βάρβαροι προσπλέοντος ἄρτι τοῦ στόλου ταῖς Περσικαῖς ναυσὶ καὶ
                    παρασκευαῖς ψευσθέντες ὑπέλαβον τὰς ἰδίας τριήρεις εἶναι. διόπερ
                    οὗτοι μὲν προσεδέξαντο τοὺς Ἀθηναίους ὡς φίλους ὄντας, ὁ δὲ
                    Κίμων ἤδη νυκτὸς ἐπιγενομένης ἐκβιβάσας τοὺς στρατιώτας, καὶ
                    προσδεχθεὶς ὡς φίλος ὑπ᾽ αὐτῶν, εἰσέπεσεν εἰς τὴν στρατοπεδείαν τῶν
                    βαρβάρων. <milestone n="3" unit="section" />ταραχῆς δὲ μεγάλης γενομένης
                    παρὰ τοῖς Πέρσαις, οἱ μὲν περὶ τὸν Κίμωνα πάντας τοὺς
                    ἐντυγχάνοντας ἔκτειναν, καὶ τὸν μὲν στρατηγὸν τῶν βαρβάρων τὸν
                    ἕτερον Φερενδάτην, ἀδελφιδοῦν τοῦ βασιλέως, ἐν τῇ σκηνῇ
                    καταλαβόντες ἐφόνευσαν, τῶν δ᾽ ἄλλων οὓς μὲν ἔκτεινον, οὓς δὲ
                    κατετραυμάτιζον, πάντας δὲ διὰ τὸ παράδοξον τῆς ἐπιθέσεως φεύγειν
                    ἠνάγκασαν, καθόλου δ᾽ ἔκπληξις ἅμα καὶ ἄγνοια τοιαύτη κατεῖχε τοὺς
                    Πέρσας, ὥσθ᾽ οἱ πλείους τοὺς ἐπιτιθεμένους αὐτοῖς οἵτινες ἦσαν
                    οὐκ ἐγίνωσκον. <milestone n="4" unit="section" />τοὺς μὲν γὰρ Ἕλληνας
                    οὐχ ὑπελάμβανον ἥκειν πρὸς αὐτοὺς μετὰ δυνάμεως, τὸ σύνολον μηδ᾽
                    ἔχειν αὐτοὺς πεζὴν στρατιὰν πεπεισμένοι: τοὺς δὲ Πισίδας, ὄντας
                    ὁμόρους καὶ τὰ πρὸς αὐτοὺς ἀλλοτρίως ἔχοντας, ὑπελάμβανον ἥκειν
                    μετὰ δυνάμεως. διὸ καὶ νομίσαντες ἀπὸ τῆς ἠπείρου τὴν ἐπιφορὰν
                    εἶναι τῶν πολεμίων, πρὸς τὰς ναῦς ὡς πρὸς φιλίας ἔφευγον. <milestone n="5" unit="section" />τῆς δὲ νυκτὸς οὔσης ἀσελήνου καὶ σκοτεινῆς
                    συνέβαινε τὴν ἄγνοιαν πολὺ μᾶλλον αὔξεσθαι καὶ μηδένα τἀληθὲς
                    δύνασθαι ἰδεῖν. <milestone n="6" unit="section" />διὸ καὶ πολλοῦ φόνου
                    γενομένου διὰ τὴν ἀταξίαν τῶν βαρβάρων, ὁ μὲν Κίμων προειρηκὼς τοῖς
                    στρατιώταις πρὸς τὸν ἀρθησόμενον πυρσὸν συντρέχειν, ἦρε πρὸς ταῖς
                    ναυσὶ σύσσημον, εὐλαβούμενος μὴ διεσπαρμένων τῶν στρατιωτῶν καὶ πρὸς
                    ἁρπαγὴν ὁρμησάντων γένηταί τι παράλογον. <milestone n="7" unit="section" />πάντων δὲ πρὸς τὸν πυρσὸν ἀθροισθέντων καὶ παυσαμένων τῆς ἁρπαγῆς,
                    τότε μὲν εἰς τὰς ναῦς ἀπεχώρησαν, τῇ δ᾽ ὑστεραίᾳ τρόπαιον
                    στήσαντες ἀπέπλευσαν εἰς τὴν Κύπρον, νενικηκότες δύο καλλίστας νίκας,
                    τὴν μὲν κατὰ γῆν, τὴν δὲ κατὰ θάλατταν: οὐδέπω γὰρ μνημονεύονται
                    τοιαῦται καὶ τηλικαῦται πράξεις γενέσθαι κατὰ τὴν αὐτὴν ἡμέραν καὶ
                    ναυτικῷ καὶ πεζῷ στρατοπέδῳ. <milestone n="62" unit="chapter" /><milestone n="1" unit="section" />Κίμων δὲ διὰ τῆς ἰδίας στρατηγίας καὶ
                    ἀρετῆς μεγάλα κατωρθωκώς, περιβόητον ἔσχε τὴν δόξαν οὐ μόνον παρὰ
                    τοῖς πολίταις, ἀλλὰ καὶ παρὰ τοῖς ἄλλοις Ἕλλησιν. αἰχμαλώτους γὰρ
                    εἰλήφει τριακοσίας καὶ τετταράκοντα ναῦς, ἄνδρας δὲ ὑπὲρ τοὺς
                    δισμυρίους, χρημάτων δὲ πλῆθος ἀξιόλογον. <milestone n="2" unit="section" />οἱ δὲ Πέρσαι τηλικούτοις ἐλαττώμασι περιπεπτωκότες ἄλλας τριήρεις
                    πλείους κατεσκεύασαν, φοβούμενοι τὴν τῶν Ἀθηναίων αὔξησιν. ἀπὸ γὰρ
                    τούτων τῶν χρόνων ἡ πόλις τῶν Ἀθηναίων πολλὴν ἐπίδοσιν ἐλάμβανε,
                    χρημάτων τε πλήθει κατασκευασθεῖσα καὶ δόξης μεγάλης ἐν ἀνδρείᾳ καὶ
                    στρατηγίᾳ τυχοῦσα. <milestone n="3" unit="section" />ὁ δὲ δῆμος τῶν
                    Ἀθηναίων δεκάτην ἐξελόμενος ἐκ τῶν λαφύρων ἀνέθηκε τῷ θεῷ, καὶ
                    τὴν ἐπιγραφὴν ἐπὶ τὸ κατασκευασθὲν ἀνάθημα ἐνέγραψε τήνδε,<quote type="verse">
                        <l met="elegiac">ἐξ οὗ γ᾽ Εὐρώπην Ἀσίας δίχα πόντος ἔνειμε</l>
                        <l>καὶ πόλιας θνητῶν θοῦρος Ἄρης ἐπέχει,</l>
                        <l>οὐδέν πω τοιοῦτον ἐπιχθονίων γένετ᾽ ἀνδρῶν</l>
                        <l>ἔργον ἐν ἠπείρῳ καὶ κατὰ πόντον ἅμα.</l>
                        <l>οἵδε γὰρ ἐν Κύπρῳ Μήδους πολλοὺς ὀλέσαντες</l>
                        <l>Φοινίκων ἑκατὸν ναῦς ἕλον ἐν πελάγει</l>
                        <l>ἀνδρῶν πληθούσας, μέγα δ᾽ ἔστενεν Ἀσὶς ὑπ᾽ αὐτῶν</l>
                        <l>πληγεῖσ᾽ ἀμφοτέραις χερσὶ κράτει πολέμου.</l>
                    </quote><bibl n="Simon. 103" default="NO">σιμονιδες φρ. 103 （διεηλ）</bibl>
                    <milestone n="63" unit="chapter" /><milestone n="1" unit="section" /><milestone ed="P" unit="para" />ταῦτα μὲν οὖν ἐπράχθη κατὰ τοῦτον τὸν
                    ἐνιαυτόν. ἐπ᾽ ἄρχοντος δ᾽ Ἀθήνησι Φαίωνος ἐν Ῥώμῃ τὴν ὕπατον
                    ἀρχὴν διεδέξαντο Λεύκιος Φούριος Μεδιολανὸς καὶ Μάρκος Μανίλιος
                    Οὐάσων. ἐπὶ δὲ τούτων μεγάλη τις καὶ παράδοξος ἐγένετο συμφορὰ
                    τοῖς Λακεδαιμονίοις: ἐν γὰρ τῇ Σπάρτῃ γενομένων σεισμῶν μεγάλων
                    συνέβη πεσεῖν τὰς οἰκίας ἐκ θεμελίων καὶ τῶν Λακεδαιμονίων πλείους
                    τῶν δισμυρίων φθαρῆναι. <milestone n="2" unit="section" />ἐπὶ πολὺν δὲ
                    χρόνον συνεχῶς τῆς πόλεως καταφερομένης καὶ τῶν οἰκιῶν πιπτουσῶν
                    πολλὰ σώματα τοῖς πτώμασι τῶν τοίχων ἀπολαμβανόμενα διεφθάρη, οὐκ
                    ὀλίγον δὲ τῶν κατὰ τὰς οἰκίας χρημάτων ὁ σεισμὸς ἐλυμήνατο.
                        <milestone n="3" unit="section" />καὶ τοῦτο μὲν τὸ κακὸν ὥσπερ
                    δαιμονίου τινὸς νεμεσήσαντος αὐτοῖς ἔπαθον, ἄλλους δὲ κινδύνους ὑπ᾽
                    ἀνθρώπων αὐτοῖς συνέβη γενέσθαι διὰ τοιαύτας αἰτίας. <milestone n="4" unit="section" />Εἵλωτες καὶ Μεσσήνιοι πρὸς Λακεδαιμονίους
                    ἀλλοτρίως ἔχοντες τὸ μὲν πρὸ τοῦ ἡσυχίαν εἶχον, φοβούμενοι τὴν
                    τῆς Σπάρτης ὑπεροχήν τε καὶ δύναμιν: ἐπεὶ δὲ διὰ τὸν σεισμὸν
                    ἑώρων τοὺς πλείους αὐτῶν ἀπολωλότας, κατεφρόνησαν τῶν
                    ἀπολελειμμένων, ὀλίγων ὄντων. διόπερ πρὸς ἀλλήλους συνθέμενοι κοινῇ
                    τὸν πόλεμον ἐξήνεγκαν τὸν πρὸς τοὺς Λακεδαιμονίους. <milestone n="5" unit="section" />ὁ δὲ βασιλεὺς τῶν Λακεδαιμονίων Ἀρχίδαμος διὰ τῆς
                    ἰδίας προνοίας καὶ κατὰ τὸν σεισμὸν ἔσωζε τοὺς πολίτας καὶ κατὰ
                    τὸν πόλεμον γενναίως τοῖς ἐπιτιθεμένοις ἀντετάξατο. <milestone n="6" unit="section" />τῆς μὲν γὰρ πόλεως συνεχομένης ὑπὸ τῆς τοῦ σεισμοῦ
                    δεινότητος, πρῶτος Σπαρτιατῶν ἐκ τῆς πόλεως ἁρπάσας τὴν πανοπλίαν
                    ἐπὶ τὴν χώραν ἐξεπήδησε, καὶ τοῖς ἄλλοις πολίταις τὸ αὐτὸ
                    πράττειν παρήγγειλεν. <milestone n="7" unit="section" />ὑπακουσάντων δὲ τῶν
                    Σπαρτιατῶν, τοῦτον τὸν τρόπον οἱ περιλειφθέντες ἐσώθησαν, οὓς
                    συντάξας ὁ βασιλεὺς Ἀρχίδαμος παρεσκευάζετο πολεμεῖν τοῖς
                    ἀφεστηκόσιν. <milestone n="64" unit="chapter" /><milestone n="1" unit="section" />οἱ δὲ Μεσσήνιοι μετὰ τῶν Εἱλώτων συνταχθέντες τὸ μὲν πρῶτον
                    ὥρμησαν ἐπὶ τὴν Σπάρτην, ὑπολαμβάνοντες αὐτὴν αἱρήσειν διὰ τὴν
                    ἐρημίαν τῶν βοηθησόντων: ὡς δ᾽ ἤκουσαν τοὺς ὑπολελειμμένους μετ᾽
                    Ἀρχιδάμου τοῦ βασιλέως συντεταγμένους ἑτοίμους εἶναι πρὸς τὸν ὑπὲρ
                    τῆς πατρίδος ἀγῶνα, ταύτης μὲν τῆς ἐπιβολῆς ἀπέστησαν, καταλαβόμενοι
                    δὲ τῆς Μεσσηνίας χωρίον ὀχυρόν, ἐκ τούτου τὴν ὁρμὴν ποιούμενοι
                    κατέτρεχον τὴν Λακωνικήν. <milestone n="2" unit="section" />οἱ δὲ
                    Σπαρτιᾶται καταφυγόντες ἐπὶ τὴν παρὰ τῶν Ἀθηναίων βοήθειαν
                    προσελάβοντο παρ᾽ αὐτῶν δύναμιν: οὐδὲν δ᾽ ἧττον καὶ παρὰ τῶν ἄλλων
                    συμμάχων ἀθροίσαντες δυνάμεις ἀξιόμαχοι τοῖς πολεμίοις ἐγενήθησαν.
                    καὶ τὸ μὲν πρῶτον πολὺ προεῖχον τῶν πολεμίων, ὕστερον δὲ ὑποψίας
                    γενομένης ὡς τῶν Ἀθηναίων μελλόντων ἀποκλίνειν πρὸς τοὺς
                    Μεσσηνίους, ἀπέλυσαν αὐτῶν τὴν συμμαχίαν, φήσαντες ἱκανοὺς ἔχειν
                    πρὸς τὸν ἐφεστῶτα κίνδυνον τοὺς ἄλλους συμμάχους. <milestone n="3" unit="section" />οἱ δὲ Ἀθηναῖοι δόξαντες ἑαυτοὺς ἠτιμάσθαι, τότε
                    μὲν ἀπηλλάγησαν: μετὰ δὲ ταῦτα ἀλλοτρίως ἔχοντες τὰ πρὸς τοὺς
                    Λακεδαιμονίους ἀεὶ μᾶλλον τὴν ἔχθραν ἐξεπύρσευον. διὸ καὶ ταύτην
                    μὲν ἀρχὴν ἔλαβον τῆς ἀλλοτριότητος,ὕστερον δὲ αἱ πόλεις
                    διηνέχθησαν, καὶ μεγάλους ἐπανελόμεναι πολέμους ἔπλησαν ἅπασαν τὴν
                    Ἑλλάδα μεγάλων ἀτυχημάτων. ἀλλὰ γὰρ περὶ τούτων τὰ κατὰ μέρος ἐν
                    τοῖς οἰκείοις χρόνοις ἀναγράψομεν. <milestone n="4" unit="section" />τότε
                    δὲ οἱ Λακεδαιμόνιοι στρατεύσαντες ἐπὶ τὴν Ἰθώμην μετὰ τῶν συμμάχων
                    ἐπολιόρκουν αὐτήν. οἱ δ᾽ Εἵλωτες πανδημεὶ τῶν Λακεδαιμονίων
                    ἀφεστῶτες συνεμάχουν τοῖς Μεσσηνίοις, καὶ ποτὲ μὲν ἐνίκων, ποτὲ δὲ
                    ἡττῶντο. ἐπὶ δὲ ἔτη δέκα τοῦ πολέμου μὴ δυναμένου διακριθῆναι,
                    διετέλουν τοῦτον τὸν χρόνον ἀλλήλους κακοποιοῦντες. <milestone n="65" unit="chapter" /><milestone n="1" unit="section" /><milestone ed="P" unit="para" />μετὰ δὲ ταῦτα Ἀθήνησι μὲν ἦν ἄρχων Θεαγενείδης,
                    ἐν Ῥώμῃ δ᾽ ὕπατοι καθειστήκεσαν Λεύκιος Αἰμίλιος Μάμερκος καὶ
                    Λεύκιος Ἰούλιος Ἴουλος, Ὀλυμπιὰς δ᾽ ἤχθη ἑβδομηκοστὴ καὶ
                    ὀγδόη, καθ᾽ ἣν ἐνίκα στάδιον Παρμενίδης Ποσειδωνιάτης. ἐπὶ δὲ
                    τούτων Ἀργείοις καὶ Μυκηναίοις ἐνέστη πόλεμος διὰ τοιαύτας αἰτίας.
                        <milestone n="2" unit="section" />Μυκηναῖοι διὰ τὸ παλαιὸν ἀξίωμα τῆς
                    ἰδίας πατρίδος οὐχ ὑπήκουον τοῖς Ἀργείοις, ὥσπερ αἱ λοιπαὶ πόλεις
                    αἱ κατὰ τὴν Ἀργείαν, ἀλλὰ κατ᾽ ἰδίαν ταττόμενοι τοῖς Ἀργείοις οὐ
                    προσεῖχον: ἠμφισβήτουν δὲ καὶ περὶ τῶν ἱερῶν τῆς Ἥρας, καὶ τὸν
                    ἀγῶνα τῶν Νεμέων ἠξίουν αὐτοὶ διοικεῖν: πρὸς δὲ τούτοις τῶν
                    Ἀργείων ψηφισαμένων μὴ συμμαχεῖν εἰς Θερμοπύλας τοῖς Λακεδαιμονίοις,
                    ἐὰν μὴ μέρος τῆς ἡγεμονίας αὐτοῖς παραδῶσι, μόνοι τῶν τὴν
                    Ἀργείαν κατοικούντων συνεμάχησαν οἱ Μυκηναῖοι τοῖς Λακεδαιμονίοις.
                        <milestone n="3" unit="section" />τὸ δὲ σύνολον ὑπώπτευον αὐτούς,
                    μήποτε ἰσχύσαντες ἐπὶ πλέον τῆς ἡγεμονίας ἀμφισβητήσωσι τοῖς
                    Ἀργείοις διὰ τὸ παλαιὸν φρόνημα τῆς πόλεως. διὰ δὴ ταύτας τὰς
                    αἰτίας ἀλλοτρίως διακείμενοι, πάλαι μὲν ἔσπευδον ἆραι τὴν πόλιν,
                    τότε δὲ καιρὸν εὔθετον ἔχειν ἐνόμιζον, ὁρῶντες τοὺς Λακεδαιμονίους
                    τεταπεινωμένους καὶ μὴ δυναμένους τοῖς Μυκηναίοις βοηθεῖν. ἀθροίσαντες
                    οὖν ἀξιόλογον δύναμιν ἔκ τε Ἄργους καὶ ἐκ τῶν συμμαχίδων πόλεων
                    ἐστράτευσαν ἐπ᾽ αὐτούς, νικήσαντες δὲ μάχῃ τοὺς Μυκηναίους καὶ
                    συγκλείσαντες ἐντὸς τειχῶν ἐπολιόρκουν τὴν πόλιν. <milestone n="4" unit="section" />οἱ δὲ Μυκηναῖοι χρόνον μέν τινα τοὺς πολιορκοῦντας
                    εὐτόνως ἠμύνοντο, μετὰ δὲ ταῦτα λειπόμενοι τῷ πολέμῳ, καὶ τῶν
                    Λακεδαιμονίων μὴ δυναμένων βοηθῆσαι διὰ τοὺς ἰδίους πολέμους καὶ τὴν
                    ἐκ τῶν σεισμῶν γενομένην αὐτοῖς συμφοράν, ἄλλων δ᾽ οὐκ ὄντων
                    συμμάχων, ἐρημίᾳ τῶν ἐπικουρούντων κατὰ κράτος ἥλωσαν. <milestone n="5" unit="section" />οἱ δὲ Ἀργεῖοι τοὺς Μυκηναίους
                    ἀνδραποδισάμενοι καὶ δεκάτην ἐξ αὐτῶν τῷ θεῷ καθιερώσαντες, τὰς
                    Μυκήνας κατέσκαψαν. αὕτη μὲν οὖν ἡ πόλις, εὐδαίμων ἐν τοῖς
                    ἀρχαίοις χρόνοις γενομένη καὶ μεγάλους ἄνδρας ἔχουσα καὶ πράξεις
                    ἀξιολόγους ἐπιτελεσαμένη, τοιαύτην ἔσχε τὴν καταστροφήν, καὶ
                    διέμεινεν ἀοίκητος μέχρι τῶν καθ᾽ ἡμᾶς χρόνων. ταῦτα μὲν οὖν
                    ἐπράχθη κατὰ τοῦτον τὸν ἐνιαυτόν. <milestone n="66" unit="chapter" /><milestone n="1" unit="section" /><milestone ed="P" unit="para" />ἐπ᾽
                    ἄρχοντος δ᾽ Ἀθήνησι Λυσιστράτου Ῥωμαῖοι κατέστησαν ὑπάτους
                    Λεύκιον Πινάριον Μαμερτῖνον καὶ Πούπλιον Φούριον Φίφρωνα. ἐπὶ δὲ
                    τούτων Ἱέρων ὁ τῶν Συρακοσίων βασιλεὺς τοὺς Ἀναξίλα παῖδας τοῦ
                    γενομένου τυράννου Ζάγκλης εἰς Συρακούσας μεταπεμψάμενος μεγάλαις
                    δωρεαῖς ἀνεμίμνησκε τῆς Γέλωνος γενομένης πρὸς τὸν πατέρα αὐτῶν
                    εὐεργεσίας, καὶ συνεβούλευεν αὐτοῖς ἤδη τὴν ἡλικίαν ἠνδρωμένοις
                    ἀπαιτῆσαι λόγον παρὰ Μικύθου τοῦ ἐπιτροπεύοντος, καὶ τὴν δυναστείαν
                    αὐτοὺς παραλαβεῖν. <milestone n="2" unit="section" />τούτων δ᾽ ἐπανελθόντων
                    εἰς τὸ Ῥήγιον, καὶ τὸν ἐπίτροπον λόγον ἀπαιτούντων τῶν
                    διῳκημένων, ὁ Μίκυθος, ἀνὴρ ὢν ἀγαθός, συνήγαγε τοὺς πατρικοὺς
                    φίλους τῶν παίδων καὶ τὸν λόγον οὕτω καθαρῶς ἀπέδωκεν, ὥστε
                    ἅπαντας τοὺς παρόντας θαυμάζειν τήν τε δικαιοσύνην καὶ τὴν πίστιν,
                    τοὺς δὲ παῖδας μεταμεληθέντας ἐπὶ τοῖς πραχθεῖσιν ἀξιοῦν τὸν
                    Μίκυθον πάλιν τὴν ἀρχὴν παραλαβεῖν, καὶ πατρὸς ἐξουσίαν ἔχοντα καὶ
                    τάξιν διοικεῖν τὰ κατὰ τὴν δυναστείαν. <milestone n="3" unit="section" />οὐ μὴν ὁ Μίκυθός γε συνεχώρησεν, ἀλλὰ πάντα παραδοὺς ἀκριβῶς καὶ
                    τὴν ἰδίαν οὐσίαν ἐνθέμενος εἰς πλοῖον ἐξέπλευσεν ἐκ τοῦ Ῥηγίου,
                    προπεμπόμενος ὑπὸ τῆς τῶν ὄχλων εὐνοίας. οὗτος μὲν οὖν εἰς τὴν
                    Ἑλλάδα κατάρας ἐν Τεγέαις τῆς Ἀρκαδίας κατεβίωσεν ἐπαινούμενος.
                        <milestone n="4" unit="section" />Ἱέρων δ᾽ ὁ τῶν Συρακοσίων βασιλεὺς
                    ἐτελεύτησεν ἐν τῇ Κατάνῃ, καὶ τιμῶν ἡρωικῶν ἔτυχεν, ὡς ἂν
                    κτίστης γεγονὼς τῆς πόλεως. οὗτος μὲν οὖν ἄρξας ἔτη ἕνδεκα
                    κατέλιπε τὴν βασιλείαν Θρασυβούλῳ τῷ ἀδελφῷ, ὃς ἦρξε Συρακοσίων
                    ἐνιαυτὸν ἕνα. <milestone n="67" unit="chapter" /><milestone n="1" unit="section" /><milestone ed="P" unit="para" />ἐπ᾽ ἄρχοντος δ᾽ Ἀθήνησι
                    Λυσανίου Ῥωμαῖοι κατέστησαν ὑπάτους Ἄππιον Κλαύδιον καὶ Τίτον
                    Κοΐντιον Καπιτώλιον. ἐπὶ δὲ τούτων Θρασύβουλος ὁ τῶν Συρακοσίων
                    βασιλεὺς ἐξέπεσεν ἐκ τῆς ἀρχῆς, περὶ οὗ τὰ κατὰ μέρος
                    ἀναγράφοντας ἡμᾶς ἀναγκαῖόν ἐστι βραχὺ τοῖς χρόνοις ἀναδραμόντας
                    ἀπ᾽ ἀρχῆς ἅπαντα καθαρῶς ἐκθεῖναι. <milestone n="2" unit="section" />Γέλων ὁ Δεινομένους ἀρετῇ καὶ στρατηγίᾳ πολὺ τοὺς ἄλλους
                    διενέγκας καὶ Καρχηδονίους καταστρατηγήσας ἐνίκησε παρατάξει μεγάλῃ
                    τοὺς βαρβάρους, καθότι προείρηται: χρησάμενος δὲ ἐπιεικῶς τοῖς
                    καταπολεμηθεῖσι καὶ καθόλου τοῖς πλησιοχώροις πᾶσι προσενεχθεὶς
                    φιλανθρώπως, μεγάλης ἔτυχεν ἀποδοχῆς παρὰ τοῖς Σικελιώταις. <milestone n="3" unit="section" />οὗτος μὲν οὖν ὑπὸ πάντων ἀγαπώμενος διὰ
                    τὴν πρᾳότητα, διετέλεσε τὸν βίον εἰρηνικῶς μέχρι τῆς τελευτῆς. τὴν
                    δὲ βασιλείαν διαδεξάμενος Ἱέρων ὁ πρεσβύτατος τῶν ἀδελφῶν οὐχ
                    ὁμοίως ἦρχε τῶν ὑποτεταγμένων: <milestone n="4" unit="section" />ἦν γὰρ
                    καὶ φιλάργυρος καὶ βίαιος καὶ καθόλου τῆς ἁπλότητος καὶ καλοκἀγαθίας
                    ἀλλοτριώτατος. διὸ καὶ πλείονές τινες ἀφίστασθαι βουλόμενοι
                    παρακατέσχον τὰς ἰδίας ὁρμὰς διὰ τὴν Γέλωνος δόξαν καὶ τὴν εἰς
                    τοὺς ἅπαντας Σικελιώτας εὔνοιαν. <milestone n="5" unit="section" />μετὰ
                    δὲ τὴν Ἱέρωνος τελευτὴν παραλαβὼν τὴν ἀρχὴν Θρασύβουλος ὁ ἀδελφὸς
                    ὑπερέβαλε τῇ κακίᾳ τὸν πρὸ αὐτοῦ βασιλεύσαντα. βίαιος γὰρ ὢν καὶ
                    φονικὸς πολλοὺς μὲν τῶν πολιτῶν ἀνῄρει παρὰ τὸ δίκαιον, οὐκ
                    ὀλίγους δὲ φυγαδεύων ἐπὶ ψευδέσι διαβολαῖς τὰς οὐσίας εἰς τὸ
                    βασιλικὸν ἀνελάμβανε: καθόλου δὲ μισῶν καὶ μισούμενος ὑπὸ τῶν
                    ἀδικουμένων, μισθοφόρων πλῆθος ἐξενολόγησεν, ἀντίταγμα κατασκευάζων
                    ταῖς πολιτικαῖς δυνάμεσιν. <milestone n="6" unit="section" />ἀεὶ δὲ μᾶλλον
                    τοῖς πολίταις ἀπεχθόμενος, καὶ πολλοὺς μὲν ὑβρίζων, τοὺς δὲ
                    ἀναιρῶν, ἠνάγκασε τοὺς ἀδικουμένους ἀποστῆναι. διόπερ οἱ Συρακόσιοι
                    προστησάμενοι τοὺς ἡγησομένους ὥρμησαν ἐπὶ τὴν κατάλυσιν τῆς
                    τυραννίδος πανδημεί, καὶ συνταχθέντες ὑπὸ τῶν ἡγεμόνων ἀντείχοντο
                    τῆς ἐλευθερίας. <milestone n="7" unit="section" />Θρασύβουλος δὲ ὁρῶν
                    τὴν πόλιν ὅλην ἐπ᾽ αὐτὸν στρατευομένην, τὸ μὲν πρῶτον ἐπεχείρει
                    λόγῳ καταπαύειν τὴν στάσιν: ὡς δ᾽ ἑώρα τὴν ὁρμὴν τῶν Συρακοσίων
                    ἀκατάπαυστον οὖσαν, συνήγαγεν ἔκ τε τῆς Κατάνης τοὺς κατοικισθέντας
                    ὑφ᾽ Ἱέρωνος καὶ τοὺς ἄλλους συμμάχους, ἔτι δὲ
                    <del status="unremarkable">καὶ</del> μισθοφόρων πλῆθος, ὥστε τοὺς ἅπαντας γενέσθαι
                    σχεδὸν περὶ τοὺς μυρίους πεντακισχιλίους. <milestone n="8" unit="section" />οὗτος μὲν οὖν τῆς πόλεως κατειληφὼς τὴν ὀνομαζομένην Ἀχραδινὴν
                    καὶ τὴν Νῆσον ὀχυρὰν οὖσαν, καὶ ἐκ τούτων ὁρμώμενος, διεπολέμει
                    πρὸς τοὺς ἀφεστῶτας. <milestone n="68" unit="chapter" /><milestone n="1" unit="section" />οἱ δὲ Συρακόσιοι τὸ μὲν πρῶτον μέρος τῆς πόλεως
                    κατελάβοντο τὴν ὀνομαζομένην Τύχην, ἐκ ταύτης δὲ ὁρμώμενοι
                    πρεσβευτὰς ἀπέστειλαν εἰς Γέλαν καὶ Ἀκράγαντα καὶ Σελινοῦντα, πρὸς
                    δὲ τούτοις εἰς Ἱμέραν καὶ πρὸς τὰς τῶν Σικελῶν πόλεις τὰς ἐν τῇ
                    μεσογείῳ κειμένας, ἀξιοῦντες κατὰ τάχος συνελθεῖν καὶ συνελευθερῶσαι
                    τὰς Συρακούσας. <milestone n="2" unit="section" />πάντων δὲ προθύμως
                    ὑπακουόντων, καὶ συντόμως ἀποστειλάντων τῶν μὲν πεζοὺς καὶ ἱππεῖς
                    στρατιώτας, τῶν δὲ ναῦς μακρὰς κεκοσμημένας εἰς ναυμαχίαν, ταχὺ
                    συνήχθη δύναμις ἀξιόχρεως τοῖς Συρακοσίοις. διὸ καὶ τὰς ναῦς
                    καταρτίσαντες οἱ Συρακόσιοι καὶ τὴν πεζὴν δύναμιν ἐκτάξαντες,
                    ἑτοίμους ἑαυτοὺς ἀπέδειξαν καὶ πεζῇ καὶ κατὰ θάλατταν
                    διαγωνίζεσθαι. <milestone n="3" unit="section" />ὁ δὲ Θρασύβουλος
                    ἐγκαταλειπόμενος ὑπὸ τῶν συμμάχων καὶ τὰς ἐλπίδας ἐν αὐτοῖς ἔχων
                    τοῖς μισθοφόροις, τῆς μὲν Ἀχραδινῆς καὶ τῆς Νήσου κύριος ἦν, τὸ
                    δὲ λοιπὸν μέρος τῆς πόλεως κατεῖχον οἱ Συρακόσιοι. μετὰ δὲ ταῦτα ὁ
                    μὲν Θρασύβουλος ταῖς ναυσὶν ἐπιπλεύσας ἐπὶ τοὺς πολεμίους, καὶ
                    λειφθεὶς τῇ ναυμαχίᾳ, συχνὰς μὲν τριήρεις ἀπέβαλε, ταῖς δ᾽ ἄλλαις
                    κατέφυγεν εἰς τὴν Νῆσον. <milestone n="4" unit="section" />ὁμοίως δὲ καὶ
                    τὴν πεζὴν δύναμιν προαγαγὼν ἐκ τῆς Ἀχραδινῆς καὶ παραταξάμενος ἐν
                    τοῖς προαστείοις ἡττήθη, καὶ πολλοὺς ἀποβαλὼν ἠναγκάσθη πάλιν εἰς
                    τὴν Ἀχραδινὴν ἀποχωρῆσαι. τέλος δὲ ἀπογνοὺς τὴν τυραννίδα
                    διεπρεσβεύσατο πρὸς τοὺς Συρακοσίους, καὶ συνθέμενος τὰ πρὸς αὐτοὺς
                    ὑπόσπονδος ἀπῆλθεν εἰς Λοκρούς. <milestone n="5" unit="section" />οἱ δὲ
                    Συρακόσιοι τοῦτον τὸν τρόπον ἐλευθερώσαντες τὴν πατρίδα τοῖς μὲν
                    μισθοφόροις συνεχώρησαν ἀπελθεῖν ἐκ τῶν Συρακουσῶν, τὰς δὲ ἄλλας
                    πόλεις τὰς τυραννουμένας ἢ φρουρὰς ἐχούσας ἐλευθερώσαντες
                    ἀποκατέστησαν ταῖς πόλεσι τὰς δημοκρατίας. <milestone n="6" unit="section" />ἀπὸ δὲ τούτων τῶν χρόνων εἰρήνην ἔχουσα πολλὴν ἐπίδοσιν ἔλαβε
                    πρὸς εὐδαιμονίαν, καὶ διεφύλαξε τὴν δημοκρατίαν ἔτη σχεδὸν ἑξήκοντα
                    μέχρι τῆς Διονυσίου τυραννίδος. <milestone n="7" unit="section" />Θρασύβουλος δὲ καλῶς θεμελιωθεῖσαν βασιλείαν παραλαβών, διὰ τὴν
                    ἰδίαν κακίαν αἰσχρῶς ἀπέβαλε τὴν ἀρχήν, καὶ φυγὼν εἰς Λοκροὺς
                    ἐνταῦθα τὸν λοιπὸν χρόνον ἰδιωτεύων κατεβίωσεν. <milestone n="8" unit="section" /><milestone ed="P" unit="para" />ἅμα δὲ τούτοις
                    πραττομένοις ἐν τῇ Ῥώμῃ τότε πρώτως κατεστάθησαν δήμαρχοι τέτταρες,
                    Γάιος Σικίνιος καὶ Λεύκιος Νεμετώριος, πρὸς δὲ τούτοις Μάρκος
                    Δουίλλιος καὶ Σπόριος Ἀκίλιος. <milestone n="69" unit="chapter" /><milestone n="1" unit="section" /><milestone ed="P" unit="para" />τοῦ δ᾽
                    ἐνιαυσίου χρόνου διεληλυθότος Ἀθήνησι μὲν ἦρχε Λυσίθεος, ἐν
                    Ῥώμῃ δ᾽ ὕπατοι καθειστήκεσαν Λεύκιος Οὐαλέριος Ποπλικόλας καὶ
                    Τίτος Αἰμίλιος Μάμερκος. ἐπὶ δὲ τούτων κατὰ τὴν Ἀσίαν
                    Ἀρτάβανος, τὸ μὲν γένος Ὑρκάνιος, δυνάμενος δὲ πλεῖστον παρὰ τῷ
                    βασιλεῖ Ξέρξῃ καὶ τῶν δορυφόρων ἀφηγούμενος, ἔκρινεν ἀνελεῖν τὸν
                    Ξέρξην καὶ τὴν βασιλείαν εἰς ἑαυτὸν μεταστῆσαι. ἀνακοινωσάμενος δὲ
                    τὴν ἐπιβουλὴν πρὸς Μιθριδάτην τὸν εὐνοῦχον, ὃς ἦν κατακοιμιστὴς
                    τοῦ βασιλέως καὶ τὴν κυριωτάτην ἔχων πίστιν, ἅμα δὲ καὶ συγγενὴς
                    ὢν Ἀρταβάνου καὶ φίλος ὑπήκουσε πρὸς τὴν ἐπιβουλήν. <milestone n="2" unit="section" />ὑπὸ τούτου δὲ νυκτὸς εἰσαχθεὶς ὁ Ἀρτάβανος
                    εἰς τὸν κοιτῶνα, καὶ τὸν Ξέρξην ἀνελών, ὥρμησεν ἐπὶ τοὺς υἱοὺς
                    τοῦ βασιλέως. ἦσαν δὲ οὗτοι τρεῖς τὸν ἀριθμόν, Δαρεῖος μὲν ὁ
                    πρεσβύτατος καὶ Ἀρταξέρξης, ἐν τοῖς βασιλείοις διατρίβοντες, ὁ δὲ
                    τρίτος Ὑστάσπης ἀπόδημος ὢν κατ᾽ ἐκεῖνον τὸν καιρόν: εἶχε γὰρ
                    τὴν ἐν Βάκτροις σατραπείαν. <milestone n="3" unit="section" />ὁ δ᾽ οὖν
                    Ἀρτάβανος παραγενόμενος ἔτι νυκτὸς οὔσης πρὸς τὸν Ἀρταξέρξην
                    ἔφησε Δαρεῖον τὸν ἀδελφὸν αὐτοῦ φονέα γεγονέναι τοῦ πατρὸς καὶ
                    τὴν βασιλείαν εἰς ἑαυτὸν περισπᾶν. <milestone n="4" unit="section" />συνεβούλευσεν οὖν αὐτῷ πρὸ τοῦ κατασχεῖν ἐκεῖνον τὴν ἀρχὴν
                    σκοπεῖν ὅπως μὴ δουλεύσῃ διὰ ῥᾳθυμίαν, ἀλλὰ βασιλεύσῃ τὸν φονέα
                    τοῦ πατρὸς τιμωρησάμενος: ἐπηγγείλατο δ᾽ αὐτῷ συνεργοὺς παρέξεσθαι
                    τοὺς δορυφόρους τοῦ βασιλέως. <milestone n="5" unit="section" />πεισθέντος
                    δὲ τοῦ Ἀρταξέρξου καὶ παραχρῆμα μετὰ τῶν δορυφόρων ἀνελόντος τὸν
                    ἀδελφὸν Δαρεῖον, ὁρῶν αὑτῷ τὴν ἐπιβολὴν εὐροοῦσαν, καὶ παραλαβὼν
                    τοὺς ἰδίους υἱοὺς καὶ φήσας καιρὸν ἔχειν τὴν βασιλείαν
                    κατακτήσασθαι, παίει τῷ ξίφει τὸν Ἀρταξέρξην. <milestone n="6" unit="section" />ὁ δὲ τρωθεὶς καὶ οὐδὲν παθὼν ὑπὸ τῆς πληγῆς
                    ἠμύνατο τὸν Ἀρτάβανον καὶ κατενέγκας αὐτοῦ πληγὴν καιρίαν
                    ἀπέκτεινε. παραδόξως δὲ σωθεὶς ὁ Ἀρταξέρξης καὶ τὸν φονέα τοῦ
                    πατρὸς τετιμωρημένος παρέλαβε τὴν τῶν Περσῶν βασιλείαν. Ξέρξης μὲν
                    οὖν τὸν εἰρημένον τρόπον ἐτελεύτησε, βασιλεύσας τῶν Περσῶν ἔτη
                    πλείω τῶν εἴκοσι, τὴν δὲ ἀρχὴν διαδεξάμενος ὁ Ἀρταξέρξης
                    ἐβασίλευσεν ἔτη τετταράκοντα. <milestone n="70" unit="chapter" /><milestone n="1" unit="section" /><milestone ed="P" unit="para" />ἐπ᾽ ἄρχοντος δ᾽
                    Ἀθήνησιν Ἀρχεδημίδου Ῥωμαῖοι μὲν κατέστησαν ὑπάτους Αὖλον
                    Οὐεργίνιον καὶ Τίτον Μινούκιον, Ὀλυμπιὰς δ᾽ ἤχθη ἑβδομηκοστὴ καὶ
                    ἐνάτη, καθ᾽ ἣν ἐνίκα στάδιον Ξενοφῶν Κορίνθιος. ἐπὶ δὲ τούτων
                    ἀποστάντες Θάσιοι ἀπὸ Ἀθηναίων, μετάλλων ἀμφισβητοῦντες,
                    ἐκπολιορκηθέντες ὑπὸ τῶν Ἀθηναίων ἠναγκάσθησαν πάλιν ὑπ᾽ ἐκείνους
                    τάττεσθαι. <milestone n="2" unit="section" />ὁμοίως δὲ καὶ Αἰγινήτας
                    ἀποστάντας Ἀθηναῖοι χειρωσόμενοι τὴν Αἴγιναν πολιορκεῖν
                    ἐπεχείρησαν: αὕτη γὰρ ἡ πόλις τοῖς κατὰ θάλατταν ἀγῶσι πολλάκις
                    εὐημεροῦσα φρονήματός τε πλήρης ἦν καὶ χρημάτων καὶ τριήρων
                    εὐπορεῖτο, καὶ τὸ σύνολον ἀλλοτρίως ἀεὶ διέκειτο πρὸς Ἀθηναίους.
                        <milestone n="3" unit="section" />διόπερ στρατεύσαντες ἐπ᾽ αὐτὴν τὴν
                    χώραν ἐδῄωσαν, καὶ τὴν Αἴγιναν πολιορκοῦντες ἔσπευδον ἑλεῖν κατὰ
                    κράτος. καθόλου γὰρ ἐπὶ πολὺ τῇ δυνάμει προκόπτοντες οὐκέτι τοῖς
                    συμμάχοις ὥσπερ πρότερον ἐπιεικῶς ἐχρῶντο, ἀλλὰ βιαίως καὶ
                    ὑπερηφάνως ἦρχον. <milestone n="4" unit="section" />διόπερ οἱ πολλοὶ τῶν
                    συμμάχων τὴν βαρύτητα φέρειν ἀδυνατοῦντες ἀλλήλοις διελέγοντο περὶ
                    ἀποστάσεως, καί τινες τοῦ κοινοῦ συνεδρίου καταφρονήσαντες κατ᾽ ἰδίαν
                    ἐτάττοντο. <milestone n="5" unit="section" />ἅμα δὲ τούτοις πραττομένοις
                    Ἀθηναῖοι θαλαττοκρατοῦντες εἰς Ἀμφίπολιν ἐξέπεμψαν οἰκήτορας
                    μυρίους, οὓς μὲν ἐκ τῶν πολιτῶν, οὓς δ᾽ ἐκ τῶν συμμάχων
                    καταλέξαντες, καὶ τὴν χώραν κατακληρουχήσαντες μέχρι μέν τινος ἐκράτουν
                    τῶν Θρᾳκῶν, ὕστερον δὲ αὐτῶν ἀναβάντων εἰς Θρᾴκην συνέβη πάντας
                    τοὺς εἰσβαλόντας εἰς τὴν χώραν τῶν Θρᾳκῶν ὑπὸ τῶν Ἠδωνῶν
                    καλουμένων διαφθαρῆναι. <milestone n="71" unit="chapter" /><milestone n="1" unit="section" /><milestone ed="P" unit="para" />ἐπ᾽ ἄρχοντος δ᾽ Ἀθήνησι
                    Τληπολέμου Ῥωμαῖοι κατέστησαν ὑπάτους Τίτον Κοΐντιον καὶ Κόιντον
                    Σερουίλιον Στροῦκτον. ἐπὶ δὲ τούτων Ἀρταξέρξης ὁ βασιλεὺς τῶν
                    Περσῶν ἄρτι τὴν βασιλείαν ἀνακτησάμενος, τὸ μὲν πρῶτον κολάσας τοὺς
                    μετεσχηκότας τῆς τοῦ πατρὸς ἀναιρέσεως διέταξε τὰ κατὰ τὴν βασιλείαν
                    συμφερόντως αὐτῷ. <milestone n="2" unit="section" />τῶν μὲν γὰρ
                    ὑπαρχόντων σατραπῶν τοὺς ἀλλοτρίως ἔχοντας πρὸς αὐτὸν ἀπέστησε,
                    τῶν δὲ αὑτοῦ φίλων ἐπιλέξας τοὺς εὐθέτους παρέδωκε τὰς σατραπείας.
                    ἐπεμελήθη δὲ καὶ τῶν προσόδων καὶ τῆς δυνάμεων κατασκευῆς, καὶ
                    καθόλου τὴν βασιλείαν ὅλην ἐπιεικῶς διοικῶν μεγάλης ἀποδοχῆς
                    ἐτύγχανε παρὰ τοῖς Πέρσαις. <milestone n="3" unit="section" />οἱ δὲ τὴν
                    Αἴγυπτον κατοικοῦντες πυθόμενοι τὴν Ξέρξου τελευτὴν καὶ τὴν ὅλην
                    ἐπίθεσιν καὶ ταραχὴν ἐν τῇ βασιλείᾳ τῶν Περσῶν, ἔκριναν
                    ἀντέχεσθαι τῆς ἐλευθερίας. εὐθὺς οὖν ἀθροίσαντες δύναμιν ἀπέστησαν
                    τῶν Περσῶν, καὶ τοὺς φορολογοῦντας τὴν Αἴγυπτον τῶν Περσῶν
                    ἐκβαλόντες κατέστησαν βασιλέα τὸν ὀνομαζόμενον Ἰναρώ. <milestone n="4" unit="section" />οὗτος δὲ τὸ μὲν πρῶτον ἐκ τῶν ἐγχωρίων κατέλεγε
                    στρατιώτας, μετὰ δὲ ταῦτα καὶ μισθοφόρους ἐκ τῶν ἀλλοεθνῶν ἀθροίζων
                    κατεσκεύαζε δύναμιν ἀξιόχρεων. ἔπεμψε δὲ καὶ πρὸς Ἀθηναίους
                    πρέσβεις περὶ συμμαχίας, ὑπισχνούμενος αὐτοῖς, ἐὰν ἐλευθερώσωσι τοὺς
                    Αἰγυπτίους, κοινὴν αὐτοῖς παρέξεσθαι τὴν βασιλείαν καὶ πολλαπλασίους
                    τῆς εὐεργεσίας ἀποδώσειν χάριτας. <milestone n="5" unit="section" />οἱ δὲ
                    Ἀθηναῖοι κρίναντες συμφέρειν αὐτοῖς τοὺς μὲν Πέρσας εἰς τὸ δυνατὸν
                    ταπεινοῦν, τοὺς δὲ Αἰγυπτίους ἰδίους ἑαυτοῖς παρασκευάσαι πρὸς τὰ
                    παράλογα τῆς τύχης, ἐψηφίσαντο τριακοσίαις τριήρεσι βοηθεῖν τοῖς
                    Αἰγυπτίοις. <milestone n="6" unit="section" />οἱ μὲν οὖν Ἀθηναῖοι μετὰ
                    πολλῆς προθυμίας περὶ τὴν τοῦ στόλου παρασκευὴν ἐγίνοντο. Ἀρταξέρξης
                    δὲ πυθόμενος τὴν ἀπόστασιν τῶν Αἰγυπτίων καὶ τὰς εἰς τὸν πόλεμον
                    παρασκευάς, ἔκρινε δεῖν τῷ μεγέθει τῶν δυνάμεων ὑπερᾶραι τοὺς
                    Αἰγυπτίους. εὐθὺς οὖν ἐξ ἁπασῶν τῶν σατραπειῶν κατέλεγε στρατιώτας
                    καὶ ναῦς κατεσκεύαζε, καὶ τῆς ἄλλης ἁπάσης παρασκευῆς ἐπιμέλειαν
                    ἐποιεῖτο. καὶ τὰ μὲν κατὰ τὴν Ἀσίαν καὶ τὴν Αἴγυπτον ἐν τούτοις
                    ἦν. <milestone n="72" unit="chapter" /><milestone n="1" unit="section" /><milestone ed="P" unit="para" />κατὰ δὲ τὴν Σικελίαν ἄρτι
                    καταλελυμένης τῆς ἐν ταῖς Συρακούσαις τυραννίδος καὶ πασῶν τῶν κατὰ
                    τὴν νῆσον πόλεων ἠλευθερωμένων, πολλὴν ἐπίδοσιν ἐλάμβανεν ἡ σύμπασα
                    Σικελία πρὸς εὐδαιμονίαν: εἰρήνην γὰρ ἔχοντες οἱ Σικελιῶται καὶ
                    χώραν ἀγαθὴν νεμόμενοι, διὰ τὸ πλῆθος τῶν καρπῶν ταχὺ ταῖς οὐσίαις
                    ἀνέτρεχον καὶ τὴν χώραν ἐπλήρωσαν οἰκετῶν καὶ κτηνῶν καὶ τῆς
                    ἄλλης εὐδαιμονίας, μεγάλας μὲν λαμβάνοντες προσόδους, οὐδὲν δὲ εἰς
                    τοὺς εἰωθότας πολέμους ἀναλίσκοντες. <milestone n="2" unit="section" />μετὰ δὲ ταῦτα πάλιν εἰς πολέμους καὶ στάσεις ἐνέπεσον διὰ τοιαύτας
                    τινὰς αἰτίας. καταλύσαντες τὴν Θρασυβούλου τυραννίδα συνήγαγον
                    ἐκκλησίαν, καὶ περὶ τῆς ἰδίας δημοκρατίας βουλευσάμενοι πάντες
                    ὁμογνωμόνως ἐψηφίσαντο Διὸς μὲν ἐλευθερίου κολοττιαῖον ἀνδριάντα
                    κατασκευάσαι, κατ᾽ ἐνιαυτὸν δὲ θύειν ἐλευθέρια καὶ ἀγῶνας ἐπιφανεῖς
                    ποιεῖν κατὰ τὴν αὐτὴν ἡμέραν, ἐν ᾗ τὸν τύραννον καταλύσαντες
                    ἠλευθέρωσαν τὴν πατρίδα: θύειν δ᾽ ἐν τοῖς ἀγῶσι τοῖς θεοῖς ταύρους
                    τετρακοσίους καὶ πεντήκοντα, καὶ τούτους δαπανᾶν εἰς τὴν τῶν πολιτῶν
                    εὐωχίαν. <milestone n="3" unit="section" />τὰς δὲ ἀρχὰς ἁπάσας τοῖς
                    ἀρχαίοις πολίταις ἀπένεμον: τοὺς δὲ ξένους τοὺς ἐπὶ τοῦ Γέλωνος
                    πολιτευθέντας οὐκ ἠξίουν μετέχειν ταύτης τῆς τιμῆς, εἴτε οὐκ ἀξίους
                    κρίναντες, εἴτε καὶ ἀπιστοῦντες μήποτε συντεθραμμένοι τυραννίδι καὶ
                    μονάρχῳ συνεστρατευμένοι νεωτερίζειν ἐπιχειρήσωσιν: ὅπερ καὶ συνέβη
                    γενέσθαι. τοῦ γὰρ Γέλωνος πλείονας τῶν μυρίων πολιτογραφήσαντος ξένους
                    μισθοφόρους, ἐκ τούτων περιελείποντο πλείους τῶν ἑπτακισχιλίων κατὰ
                    τοὺς ὑποκειμένους καιρούς. <milestone n="73" unit="chapter" /><milestone n="1" unit="section" />οὗτοι τῆς ἐκ τῶν ἀρχαιρεσιῶν τιμῆς
                    ἀπελαυνόμενοι χαλεπῶς ἔφερον, καὶ συμφρονήσαντες ἀπέστησαν τῶν
                    Συρακοσίων, καὶ τῆς πόλεως κατελάβοντο τήν τε Ἀχραδινὴν καὶ τὴν
                    Νῆσον, ἀμφοτέρων τῶν τόπων τούτων ἐχόντων ἴδιον τεῖχος καλῶς
                    κατεσκευασμένον. <milestone n="2" unit="section" />οἱ δὲ Συρακόσιοι πάλιν
                    ἐμπεσόντες εἰς ταραχὴν τὸ λοιπὸν τῆς πόλεως κατεῖχον, καὶ τὸ πρὸς
                    τὰς Ἐπιπολὰς τετραμμένον αὐτῆς ἀπετείχισαν καὶ πολλὴν ἀσφάλειαν
                    ἑαυτοῖς κατεσκεύασαν: εὐθὺς γὰρ τῆς ἐπὶ τὴν χώραν ἐξόδου τοὺς
                    ἀφεστηκότας εὐχερῶς εἶργον καὶ ταχὺ τῶν ἐπιτηδείων ἐποίησαν
                    ἀπορεῖν. <milestone n="3" unit="section" />οἱ δὲ ξένοι τοῖς μὲν πλήθεσιν
                    ἐλείποντο τῶν Συρακοσίων, ταῖς δὲ ἐμπειρίαις ταῖς κατὰ πόλεμον πολὺ
                    προεῖχον: διὸ καὶ γινομένων κατὰ τὴν πόλιν ἐπιθέσεων καὶ κατὰ μέρος
                    συμπλοκῶν, ταῖς μὲν μάχαις οἱ ξένοι ἐπροτέρουν, εἰργόμενοι δὲ τῆς
                    χώρας ἐλείποντο ταῖς παρασκευαῖς καὶ τροφῆς ἐσπάνιζον. καὶ τὰ μὲν
                    κατὰ τὴν Σικελίαν ἐν τούτοις ἦν. <milestone n="74" unit="chapter" /><milestone n="1" unit="section" /><milestone ed="P" unit="para" />ἐπ᾽
                    ἄρχοντος δ᾽ Ἀθήνησι Κόνωνος ἐν Ῥώμῃ, τὴν ὕπατον ἀρχὴν εἶχον
                    Κόιντος Φάβιος Οὐιβουλανὸς καὶ Τιβέριος Αἰμίλιος Μάμερκος. ἐπὶ
                    δὲ τούτων Ἀρταξέρξης μὲν ὁ βασιλεὺς τῶν Περσῶν κατέστησε στρατηγὸν
                    ἐπὶ τὸν πρὸς Αἰγυπτίους πόλεμον Ἀχαιμένην τὸν Δαρείου μὲν υἱόν,
                    ἑαυτοῦ δὲ θεῖον: τούτῳ δὲ παραδοὺς στρατιωτῶν ἱππέων τε καὶ πεζῶν
                    ὑπὲρ τὰς τριάκοντα μυριάδας προσέταξε καταπολεμῆσαι τοὺς Αἰγυπτίους.
                        <milestone n="2" unit="section" />οὗτος μὲν οὖν ἐπειδὴ κατήντησεν
                    εἰς Αἴγυπτον, κατεστρατοπέδευσε πλησίον τοῦ Νείλου, καὶ τὴν δύναμιν
                    ἐκ τῆς ὁδοιπορίας ἀναλαβὼν παρεσκευάζετο τὰ πρὸς τὴν μάχην: οἱ δ᾽
                    Αἰγύπτιοι συνηθροικότες ἐκ τῆς Λιβύης καὶ τῆς Αἰγύπτου τὴν
                    δύναμιν, ἀνέμενον τὴν παρὰ τῶν Ἀθηναίων συμμαχίαν. <milestone n="3" unit="section" />καταπλευσάντων δὲ τῶν Ἀθηναίων εἰς τὴν Αἴγυπτον
                    μετὰ διακοσίων νεῶν, καὶ μετὰ τῶν Αἰγυπτίων παραταξαμένων πρὸς τοὺς
                    Πέρσας, ἐγένετο μάχη καρτερά. καὶ μέχρι μέν τινος οἱ Πέρσαι τοῖς
                    πλήθεσι προέχοντες ἐπλεονέκτουν, μετὰ δὲ ταῦτα τῶν Ἀθηναίων
                    βιασαμένων καὶ τοὺς καθ᾽ ἑαυτοὺς τεταγμένους τρεψαμένων καὶ πολλοὺς
                    ἀναιρούντων, τὸ λοιπὸν πλῆθος τῶν βαρβάρων πρὸς φυγὴν ὥρμησε.
                        <milestone n="4" unit="section" />πολλοῦ δὲ κατὰ τὴν φυγὴν γενομένου
                    φόνου, τὸ τελευταῖον οἱ μὲν Πέρσαι τὸ πλέον μέρος τῆς δυνάμεως
                    ἀποβαλόντες κατέφυγον ἐπὶ τὸ καλούμενον Λευκὸν τεῖχος, οἱ δ᾽
                    Ἀθηναῖοι ταῖς ἰδίαις ἀνδραγαθίαις νίκημα περιπεποιημένοι συνεδίωξαν
                    τοὺς βαρβάρους εἰς τὸ προκείμενον χωρίον, καὶ οὐκ ἀφίσταντο τῆς
                    πολιορκίας. <milestone n="5" unit="section" />Ἀρταξέρξης δὲ πυθόμενος τὴν
                    τῶν ἰδίων ἧτταν, τὸ μὲν πρῶτον ἀπέστειλέ τινας τῶν φίλων μετὰ
                    πολλῶν χρημάτων εἰς τὴν Λακεδαίμονα, καὶ τοὺς Λακεδαιμονίους ἠξίου
                    πόλεμον ἐξενεγκεῖν τοῖς Ἀθηναίοις, νομίζων οὕτω τοὺς ἐν Αἰγύπτῳ
                    νικῶντας Ἀθηναίους ἀποπλεύσειν εἰς τὰς Ἀθήνας βοηθήσοντας τῇ
                    πατρίδι: <milestone n="6" unit="section" />τῶν δὲ Λακεδαιμονίων οὔτε
                    χρήματα δεξαμένων οὔτε ἄλλως προσεχόντων τοῖς ὑπὸ Περσῶν
                    ἀξιουμένοις ἀπογνοὺς τὴν ἀπὸ τῶν Λακεδαιμονίων βοήθειαν ὁ
                    Ἀρταξέρξης ἄλλας δυνάμεις παρεσκευάζετο: ἐπιστήσας δὲ αὐτοῖς
                    ἡγεμόνας Ἀρτάβαζον καὶ Μεγάβυζον, ἄνδρας ἀρετῇ διαφέροντας,
                    ἐξέπεμψε πολεμήσοντας τοῖς Αἰγυπτίοις. <milestone n="75" unit="chapter" /><milestone n="1" unit="section" /><milestone ed="P" unit="para" />ἐπ᾽
                    ἄρχοντος δ᾽ Ἀθήνησιν Εὐθίππου Ῥωμαῖοι κατέστησαν ὑπάτους Κόιντον
                    Σερουίλιον καὶ Σπόριον Ποστούμιον Ἀλβῖνον. ἐπὶ δὲ τούτων κατὰ
                    τὴν Ἀσίαν Ἀρτάβαζος καὶ Μεγάβυζος ἐκπεμφθέντες ἐπὶ τὸν πρὸς
                    Αἰγυπτίους πόλεμον ἀνέζευξαν ἐκ τῆς Περσίδος, ἔχοντες στρατιώτας
                    ἱππεῖς τε καὶ πεζοὺς πλείους τῶν τριάκοντα μυριάδων. <milestone n="2" unit="section" />ὡς δ᾽ ἦλθον εἰς Κιλικίαν καὶ Φοινίκην, τὰς μὲν
                    πεζὰς δυνάμεις ἀνελάμβανον ἐκ τῆς ὁδοιπορίας, ναῦς δὲ προσέταξαν
                    κατασκευάζειν τοῖς τε Κυπρίοις καὶ Φοίνιξι καὶ τοῖς τὴν Κιλικίαν
                    οἰκοῦσι. καταρτισθεισῶν δὲ τριήρων τριακοσίων, ταύτας ἐκόσμησαν
                    ἐπιβάταις τε τοῖς κρατίστοις καὶ ὅπλοις καὶ βέλεσι καὶ τοῖς ἄλλοις
                    τοῖς πρὸς ναυμαχίαν χρησίμοις. <milestone n="3" unit="section" />οὗτοι μὲν
                    οὖν περὶ τὰς παρασκευὰς ἐγίνοντο καὶ γυμνασίας τῶν στρατιωτῶν
                    ἐποιοῦντο καὶ συνείθιζον ἅπαντας ταῖς πολεμικαῖς ἐμπειρίαις, καὶ
                    περὶ ταῦτα διέτριψαν σχεδόν τι τὸν ὑποκείμενον ἐνιαυτόν: <milestone n="4" unit="section" />οἱ δὲ κατὰ τὴν Αἴγυπτον Ἀθηναῖοι τοὺς περὶ
                    τὴν Μέμφιν καταφυγόντας εἰς τὸ Λευκὸν τεῖχος ἐπολιόρκουν:
                    ἀμυνομένων δὲ τῶν Περσῶν εὐρώστως οὐ δυνάμενοι τὸ χωρίον ἑλεῖν,
                    ἔμειναν ἐπὶ τῆς πολιορκίας τὸν ἐνιαυτόν. <milestone n="76" unit="chapter" /><milestone n="1" unit="section" /><milestone ed="P" unit="para" />κατὰ δὲ τὴν Σικελίαν Συρακόσιοι μὲν πολεμοῦντες τοῖς
                    ἀφεστηκόσι ξένοις συνεχεῖς προσβολὰς ἐποιοῦντο τῇ τε Ἀχραδινῇ καὶ
                    τῇ Νήσῳ, καὶ ναυμαχίᾳ μὲν ἐνίκησαν τοὺς ἀποστάντας, πεζῇ δ᾽ οὐκ
                    ἴσχυον ἐκβαλεῖν ἐκ τῆς πόλεως διὰ τὴν ὀχυρότητα τῶν τόπων.
                        <milestone n="2" unit="section" />μετὰ δὲ ταῦτα παρατάξεως γενομένης
                    ἐπὶ τῆς χώρας, καὶ τῶν ἀγωνιζομένων παρ᾽ ἀμφοτέροις ἐκθύμως
                    κινδυνευόντων, πεσεῖν συνέβη οὐκ ὀλίγους παρ᾽ ἀμφοτέροις, νικῆσαι δὲ
                    τοὺς Συρακοσίους. μετὰ δὲ τὴν μάχην οἱ Συρακόσιοι τοὺς μὲν
                    ἐπιλέκτους, ὄντας ἑξακοσίους, αἰτίους γενομένους τῆς νίκης,
                    ἐστεφάνωσαν ἀριστεῖα δόντες ἀργυρίου μνᾶν ἑκάστῳ. <milestone n="3" unit="section" />ἅμα δὲ τούτοις πραττομένοις Δουκέτιος μὲν ὁ τῶν
                    Σικελῶν ἡγεμών, χαλεπῶς ἔχων τοῖς τὴν Κατάνην οἰκοῦσι διὰ τὴν
                    ἀφαίρεσιν τῆς τῶν Σικελῶν χώρας, ἐστράτευσεν ἐπ᾽ αὐτούς. ὁμοίως
                    δὲ καὶ τῶν Συρακοσίων στρατευσάντων ἐπὶ τὴν Κατάνην, οὗτοι μὲν
                    κοινῇ κατεκληρούχησαν τὴν χώραν καὶ τοὺς κατοικισθέντας ὑφ᾽ Ἱέρωνος
                    τοῦ δυνάστου ἐπολέμουν: ἀντιταχθέντων δὲ τῶν ἐν τῇ Κατάνῃ καὶ
                    λειφθέντων πλείοσι μάχαις, οὗτοι μὲν ἐξέπεσον ἐκ τῆς Κατάνης, καὶ
                    τὴν νῦν οὖσαν Αἴτνην ἐκτήσαντο, πρὸ τούτου καλουμένην Ἴνησσαν,
                    οἱ δ᾽ ἐξ ἀρχῆς ἐκ τῆς Κατάνης ὄντες ἐκομίσαντο πολλῷ χρόνῳ τὴν
                    πατρίδα. <milestone n="4" unit="section" />τούτων δὲ πραχθέντων οἱ κατὰ
                    τὴν Ἱέρωνος δυναστείαν ἐκπεπτωκότες ἐκ τῶν ἰδίων πόλεων ἔχοντες
                    τοὺς συναγωνιζομένους κατῆλθον εἰς τὰς πατρίδας, καὶ τοὺς ἀδίκως τὰς
                    ἀλλοτρίας πόλεις ἀφῃρημένους ἐξέβαλον ἐκ τῶν πόλεων: τούτων δ᾽
                    ἦσαν Γελῷοι καὶ Ἀκραγαντῖνοι καὶ Ἱμεραῖοι. <milestone n="5" unit="section" />παραπλησίως δὲ τούτοις καὶ Ῥηγῖνοι μετὰ Ζαγκλαίων
                    τοὺς Ἀναξίλου παῖδας δυναστεύοντας ἐκβαλόντες ἠλευθέρωσαν τὰς
                    πατρίδας. μετὰ δὲ ταῦτα Καμάριναν μὲν Γελῷοι κατοικίσαντες ἐξ
                    ἀρχῆς κατεκληρούχησαν: αἱ δὲ πόλεις σχεδὸν ἅπασαι πρὸς τὴν κατάλυσιν
                    τῶν πολέμων ὁρμήσασαι, καὶ κοινὸν δόγμα ποιησάμεναι, πρὸς τοὺς
                    κατοικοῦντας ξένους διελύθησαν, καὶ τοὺς φυγάδας καταδεξάμεναι τοῖς
                    ἀρχαίοις πολίταις τὰς πόλεις ἀπέδοσαν, τοῖς δὲ ξένοις τοῖς διὰ τὰς
                    δυναστείας ἀλλοτρίας τὰς πόλεις ἔχουσι συνεχώρησαν τὰ ἑαυτῶν
                    ἀποκομίζειν καὶ κατοικεῖν ἅπαντας ἐν τῇ Μεσσηνίᾳ. <milestone n="6" unit="section" />αἱ μὲν οὖν κατὰ Σικελίαν ἐν ταῖς πόλεσι στάσεις
                    καὶ ταραχαὶ τοῦτον τὸν τρόπον κατελύθησαν, αἱ δὲ πόλεις τὰς
                    ἀπαλλοτρίους πολιτείας ἀποβαλοῦσαι σχεδὸν ἅπασαι τὰς ἰδίας χώρας
                    κατεκληρούχησαν τοῖς πολίταις πᾶσιν. <milestone n="77" unit="chapter" /><milestone n="1" unit="section" /><milestone ed="P" unit="para" />ἐπ᾽
                    ἄρχοντος δ᾽ Ἀθήνησι Φρασικλείδου Ὀλυμπιὰς μὲν ἤχθη ὀγδοηκοστή,
                    καθ᾽ ἣν ἐνίκα στάδιον Τορύλλας Θετταλός, Ῥωμαῖοι δ᾽ ὑπάτους
                    κατέστησαν Κόιντον Φάβιον καὶ Τίτον Κοίντιον Καπιτωλῖνον. ἐπὶ δὲ
                    τούτων κατὰ μὲν τὴν Ἀσίαν οἱ τῶν Περσῶν στρατηγοὶ διαβάντες ἐπὶ
                    τὴν Κιλικίαν ναῦς μὲν κατεσκεύασαν τριακοσίας κεκοσμημένας καλῶς πρὸς
                    τὴν πολεμικὴν χρείαν, τὸ δὲ πεζὸν στρατόπεδον λαβόντες προῆγον πεζῇ
                    διὰ Συρίας καὶ Φοινίκης: συμπαραπλέοντος δὲ καὶ τοῦ στόλου τῇ
                    πεζῇ στρατιᾷ κατήντησαν εἰς Μέμφιν τῆς Αἰγύπτου. <milestone n="2" unit="section" />καὶ τὸ μὲν πρῶτον τὴν πολιορκίαν τοῦ Λευκοῦ
                    τείχους ἔλυσαν, καταπληξάμενοι τοὺς Αἰγυπτίους καὶ τοὺς Ἀθηναίους:
                    μετὰ δὲ ταῦτα ἐμφρόνως βουλευσάμενοι κατὰ στόμα μὲν παρατάττεσθαι
                    διέκλινον, στρατηγήμασι δὲ ἐφιλοτιμοῦντο καταλῦσαι τὸν πόλεμον. διόπερ
                    καὶ τῶν Ἀττικῶν νεῶν ὁρμουσῶν ἐν τῇ Προσωπίτιδι λεγομένῃ νήσῳ,
                    τὸν περιρρέοντα ποταμὸν διώρυξι διαλαβόντες ἤπειρον ἐποίησαν τὴν
                    νῆσον. <milestone n="3" unit="section" />τῶν δὲ νεῶν ἄφνω καθιζουσῶν ἐπὶ
                    ξηρὰν τὴν γῆν, οἱ μὲν Αἰγύπτιοι καταπλαγέντες ἐγκατέλιπον τοὺς
                    Ἀθηναίους καὶ πρὸς τοὺς Πέρσας διελύσαντο: οἱ δὲ Ἀθηναῖοι
                    συμμάχων ὄντες ἔρημοι καὶ τὰς ναῦς ὁρῶντες ἀχρήστους γεγενημένας,
                    ταύτας μὲν ἐνέπρησαν, ὅπως μὴ τοῖς πολεμίοις ὑποχείριοι γενηθῶσιν,
                    αὐτοὶ δὲ οὐ καταπλαγέντες τὴν δεινότητα τῆς περιστάσεως παρεκάλουν
                    ἀλλήλους μηδὲν ἀνάξιον πρᾶξαι τῶν προκατειργασμένων ἀγώνων. <milestone n="4" unit="section" />διόπερ ταῖς ἀρεταῖς ὑπερβαλλόμενοι τοὺς ἐν
                    Θερμοπύλαις ὑπὲρ τῆς Ἑλλάδος ἀποθανόντας, ἑτοίμως εἶχον
                    διαγωνίζεσθαι πρὸς τοὺς πολεμίους. οἱ δὲ στρατηγοὶ τῶν Περσῶν
                    Ἀρτάβαζος καὶ Μεγάβυζος, ὁρῶντες τὴν ὑπερβολὴν τῆς εὐτολμίας τῶν
                    πολεμίων καὶ λογισάμενοι, διότι τούτους οὐ δυνατὸν ἀνελεῖν ἄνευ τοῦ
                    πολλὰς μυριάδας ἀποβαλεῖν τῶν ἰδίων, σπονδὰς ἔθεντο πρὸς τοὺς
                    Ἀθηναίους, καθ᾽ ἃς ἔδει χωρὶς κινδύνων ἀπελθεῖν αὐτοὺς ἐκ τῆς
                    Αἰγύπτου. <milestone n="5" unit="section" />οἱ μὲν οὖν Ἀθηναῖοι διὰ
                    τὴν ἰδίαν ἀρετὴν τυχόντες τῆς σωτηρίας ἀπῆλθον ἐκ τῆς Αἰγύπτου,
                    καὶ διὰ τῆς Λιβύης εἰς Κυρήνην ἀπελθόντες ἐσώθησαν παραδόξως εἰς
                    τὴν πατρίδα. <milestone n="6" unit="section" />ἅμα δὲ τούτοις πραττομένοις
                    ἐν μὲν ταῖς Ἀθήναις Ἐφιάλτης ὁ Σοφωνίδου, δημαγωγὸς ὢν καὶ τὸ
                    πλῆθος παροξύνας κατὰ τῶν Ἀρεοπαγιτῶν, ἔπεισε τὸν δῆμον ψηφίσματι
                    μειῶσαι τὴν ἐξ Ἀρείου πάγου βουλήν, καὶ τὰ πάτρια καὶ περιβόητα
                    νόμιμα καταλῦσαι. οὐ μὴν ἀθῷός γε διέφυγε τηλικούτοις ἀνομήμασιν
                    ἐπιβαλόμενος, ἀλλὰ τῆς νυκτὸς ἀναιρεθεὶς ἄδηλον ἔσχε τὴν τοῦ βίου
                    τελευτήν. <milestone n="78" unit="chapter" /><milestone n="1" unit="section" /><milestone ed="P" unit="para" />τοῦ δ᾽ ἐνιαυσίου χρόνου διεληλυθότος
                    Ἀθήνησι μὲν ἦν ἄρχων Φιλοκλῆς, ἐν Ῥώμῃ δὲ τὴν ὕπατον ἀρχὴν
                    διεδέξαντο Αὖλος Ποστούμιος Ῥηγοῦλος καὶ Σπόριος Φούριος
                    Μεδιολανός. ἐπὶ δὲ τούτων Κορινθίοις καὶ Ἐπιδαυρίοις πρὸς
                    Ἀθηναίους ἐνστάντος πολέμου, ἐστράτευσαν ἐπ᾽ αὐτοὺς Ἀθηναῖοι, καὶ
                    γενομένης μάχης ἰσχυρᾶς ἐνίκησαν Ἀθηναῖοι. <milestone n="2" unit="section" />μεγάλῳδὲ στόλῳ καταπλεύσαντες πρὸς τοὺς
                    ὀνομαζομένους Ἁλιεῖς, ἀνέβησαν εἰς τὴν Πελοπόννησον, καὶ τῶν
                    πολεμίων ἀνεῖλον οὐκ ὀλίγους. συστραφέντων δὲ τῶν Πελοποννησίων καὶ
                    δύναμιν ἀξιόλογον ἀθροισάντων, συνέστη μάχη πρὸς τοὺς Ἀθηναίους
                    περὶ τὴν ὀνομαζομένην Κεκρυφάλειαν, καθ᾽ ἣν πάλιν ἐνίκησαν
                    Ἀθηναῖοι. <milestone n="3" unit="section" />τοιούτων δὲ εὐημερημάτων
                    αὐτοῖς γενομένων, τοὺς Αἰγινήτας ὁρῶντες πεφρονηματισμένους μὲν ταῖς
                    προγεγενημέναις πράξεσιν, ἀλλοτρίως δὲ ἔχοντας πρὸς αὐτούς, ἔγνωσαν
                    καταπολεμῆσαι. <milestone n="4" unit="section" />διὸ καὶ στόλον ἐπ᾽ αὐτοὺς
                    ἀξιόλογον ἀποστειλάντων τῶν Ἀθηναίων, οἱ τὴν Αἴγιναν κατοικοῦντες,
                    μεγάλην ἐμπειρίαν ἔχοντες καὶ δόξαν τῶν κατὰ θάλατταν ἀγώνων, οὐ
                    κατεπλάγησαν τὴν ὑπεροχὴν τῶν Ἀθηναίων, ἔχοντες δὲ τριήρεις ἱκανὰς
                    καὶ προσκατασκευάσαντες ἑτέρας, ἐναυμάχησαν, καὶ λειφθέντες ἀπέβαλον
                    τριήρεις ἑβδομήκοντα: συντριβέντες δὲ τοῖς φρονήμασι διὰ τὸ μέγεθος
                    τῆς συμφορᾶς, ἠναγκάσθησαν εἰς τὴν Ἀθηναίων συντέλειαν καταταχθῆναι.
                    ταῦτα μὲν οὖν Λεωκράτης ὁ στρατηγὸς κατεπράξατο τοῖς Ἀθηναίοις,
                    τοὺς πάντας διαπολεμήσας μῆνας ἐννέα πρὸς τοὺς Αἰγινήτας. <milestone n="5" unit="section" /><milestone ed="P" unit="para" />ἅμα δὲ τούτοις
                    πραττομένοις κατὰ τὴν Σικελίαν Δουκέτιος ὁ τῶν Σικελῶν βασιλεὺς,
                    ὠνομασμένος τὸ γένος, ἰσχύων δὲ κατ᾽ ἐκείνους τοὺς χρόνους,
                    Μέναινον μὲν πόλιν ἔκτισε καὶ τὴν σύνεγγυς χώραν τοῖς κατοικισθεῖσι
                    διεμέρισε, στρατευσάμενος δ᾽ ἐπὶ πόλιν ἀξιόλογον Μοργαντῖναν, καὶ
                    χειρωσάμενος αὐτήν, δόξαν ἀπηνέγκατο παρὰ τοῖς ὁμοεθνέσι. <milestone n="79" unit="chapter" /><milestone n="1" unit="section" /><milestone ed="P" unit="para" />τοῦ δ᾽ ἐνιαυσίου χρόνου διεληλυθότος Ἀθήνησι μὲν
                    ἦρχε Βίων, ἐν Ῥώμῃ δὲ τὴν ὕπατον ἀρχὴν διεδέξαντο Πούπλιος
                    Σερουίλιος Στροῦκτος καὶ Λεύκιος Αἰβούτιος Ἄλβας. ἐπὶ δὲ τούτων
                    Κορινθίοις καὶ Μεγαρεῦσι περὶ χώρας ὁμόρου γενομένης ἀμφισβητήσεως,
                    εἰς πόλεμον αἱ πόλεις ἐνέπεσον. <milestone n="2" unit="section" />τὸ μὲν
                    οὖν πρῶτον τὴν χώραν ἀλλήλων διετέλουν λεηλατοῦντες καὶ κατ᾽ ὀλίγους
                    συμπλοκὰς ποιούμενοι: αὐξομένης δὲ τῆς διαφορᾶς οἱ Μεγαρεῖς ἀεὶ
                    μᾶλλον ἐλαττούμενοι καὶ τοὺς Κορινθίους φοβούμενοι, συμμάχους
                    ἐποιήσαντο τοὺς Ἀθηναίους. <milestone n="3" unit="section" />διὸ καὶ
                    πάλιν τῶν πόλεων ἐφαμίλλων ταῖς δυνάμεσι γενομένων, καὶ τῶν
                    Κορινθίων μετὰ Πελοποννησίων ἀξιολόγῳ δυνάμει στρατευσάντων εἰς τὴν
                    Μεγαρικήν, Ἀθηναῖοι συμμαχίαν ἔπεμψαν τοῖς Μεγαρεῦσιν, ἧς ἡγεῖτο
                    Μυρωνίδης, ἀνὴρ ἐπ᾽ ἀρετῇ θαυμαζόμενος: γενομένης δὲ παρατάξεως
                    ἰσχυρᾶς ἐπὶ πολὺν χρόνον, καὶ ταῖς ἀνδραγαθίαις ἑκατέρων
                    ἐξισουμένων, τὸ τελευταῖον ἐνίκησαν Ἀθηναῖοι καὶ πολλοὺς ἀνεῖλον
                    τῶν πολεμίων. <milestone n="4" unit="section" />οἱ Φωκεῖς ἐνεστήσαντο
                    πόλεμον πρὸς Δωριεῖς, τοὺς προγόνους μὲν Λακεδαιμονίων, οἰκοῦντας δὲ
                    πόλεις τρεῖς, Κυτίνιον καὶ Βοιὸν καὶ Ἐρινεόν, κειμένας ὑπὸ τὸν
                    λόφον τὸν ὀνομαζόμενον Παρνασσόν. <milestone n="5" unit="section" />τὸ
                    μὲν οὖν πρῶτον βίᾳ χειρωσάμενοι τοὺς Δωριεῖς, κατέσχον αὐτῶν τὰς
                    πόλεις: μετὰ δὲ ταῦτα Λακεδαιμόνιοι μὲν Νικομήδην τὸν Κλεομένους
                    ἐξέπεμψαν βοηθήσοντα τοῖς Δωριεῦσι διὰ τὴν συγγένειαν: εἶχε δ᾽
                    οὗτος Λακεδαιμονίους μὲν χιλίους πεντακοσίους, παρὰ δὲ τῶν ἄλλων
                    Πελοποννησίων μυρίους. <milestone n="6" unit="section" />οὗτος μὲν οὖν
                    ἐπίτροπος ὢν Πλειστώνακτος τοῦ βασιλέως παιδὸς ὄντος, μετὰ τοσαύτης
                    δυνάμεως ἐβοήθησε τοῖς Δωριεῦσι, νικήσας δὲ τοὺς Φωκεῖς καὶ τὰς
                    πόλεις ἀνακτησάμενος τούς τε Φωκεῖς καὶ Δωριεῖς διήλλαξεν. <milestone n="80" unit="chapter" /><milestone n="1" unit="section" />Ἀθηναῖοι δὲ
                    πυθόμενοι τοὺς Λακεδαιμονίους τὸν μὲν πρὸς Φωκεῖς πόλεμον
                    καταλελυκέναι, αὐτοὺς δὲ μέλλειν τὴν εἰς οἶκον ἐπάνοδον ποιεῖσθαι,
                    ἔγνωσαν ἐπιθέσθαι κατὰ τὴν ὁδοιπορίαν τοῖς Λακεδαιμονίοις.
                    ἐστράτευσαν οὖν ἐπ᾽ αὐτούς, παραλαβόντες τοὺς Ἀργείους καὶ
                    Θετταλούς: καὶ πεντήκοντα μὲν ναυσί, στρατιώταις δὲ μυρίοις καὶ
                    τετρακισχιλίοις ἐπιβαλοῦντες αὐτοῖς κατελάβοντο τὰς περὶ τὴν
                    Γεράνειαν παρόδους. <milestone n="2" unit="section" />Λακεδαιμόνιοι δὲ
                    πυνθανόμενοι τὰ κατὰ τοὺς Ἀθηναίους παρῆλθον τῆς Βοιωτίας εἰς
                    Τάναγραν. τῶν δὲ Ἀθηναίων παραγενομένων εἰς τὴν Βοιωτίαν καὶ
                    παρατάξεως γενομένης, ἰσχυρὰ συνέστη μάχη: καὶ τῶν μὲν Θετταλῶν
                    μεταβαλομένων ἐν τῇ μάχῃ πρὸς τοὺς Λακεδαιμονίους, τῶν δὲ
                    Ἀθηναίων καὶ τῶν Ἀργείων οὐδὲν ἧττον διαγωνιζομένων, ἔπεσον μὲν
                    οὐκ ὀλίγοι παρ᾽ ἀμφοτέροις, νυκτὸς δ᾽ ἐπιλαβούσης διελύθησαν.
                        <milestone n="3" unit="section" />μετὰ δὲ ταῦτα τοῖς Ἀθηναίοις
                    κομιζομένης ἀγορᾶς πολλῆς ἐκ τῆς Ἀττικῆς, οἱ Θετταλοὶ κρίναντες
                    ἐπιθέσθαι ταύτῃ καὶ αὐτῆς ὥρας δειπνοποιησάμενοι νυκτὸς ἀπήντων
                    τοῖς κομίζουσι τὰς ἀγοράς. <milestone n="4" unit="section" />τῶν δὲ
                    παραφυλαττόντων Ἀθηναίων ἀγνοούντων καὶ προσδεξαμένων τοὺς Θετταλοὺς
                    ὡς φίλους, συνέβη πολλοὺς καὶ ποικίλους ἀγῶνας γενέσθαι περὶ τῆς
                    ἀγορᾶς. τὸ μὲν γὰρ πρῶτον οἱ Θετταλοί, προσδεχθέντες ὑπὸ τῶν
                    πολεμίων διὰ τὴν ἄγνοιαν, ἔκτεινον τοὺς ἐντυγχάνοντας, καὶ
                    συντεταγμένοι τοῖς τεθορυβημένοις συμπλεκόμενοι πολλοὺς ἀνῄρουν.
                        <milestone n="5" unit="section" />οἱ δὲ κατὰ τὴν στρατοπεδείαν ὄντες
                    Ἀθηναῖοι πυθόμενοι τὴν τῶν Θετταλῶν ἐπίθεσιν, ἧκον κατὰ σπουδήν,
                    καὶ τοὺς Θετταλοὺς ἐξ ἐφόδου τρεψάμενοι πολὺν ἐποίουν φόνον.
                        <milestone n="6" unit="section" />ἐπιβοηθησάντων δὲ τῶν Λακεδαιμονίων
                    τοῖς Θετταλοῖς συντεταγμένῃ τῇ δυνάμει, καὶ τοῖς στρατοπέδοις ὅλοις
                    γενομένης παρατάξεως, συνέβη διὰ τὴν γενομένην φιλοτιμίαν πολλοὺς παρ᾽
                    ἀμφοτέροις ἀναιρεθῆναι. τέλος δὲ τῆς μάχης ἀμφίδοξον λαβούσης τὸ
                    τέλος, συνέβη τούς τε Λακεδαιμονίους ἀμφισβητῆσαι περὶ τῆς νίκης καὶ
                    τοὺς Ἀθηναίους. τότε μὲν οὖν ἐπιλαβούσης νυκτὸς καὶ τῆς νίκης
                    ἀμφιδόξου γενομένης, διεπρεσβεύοντο πρὸς ἀλλήλους καὶ τετραμηνιαίους
                    σπονδὰς ἐποιήσαντο. <milestone n="81" unit="chapter" /><milestone n="1" unit="section" /><milestone ed="P" unit="para" />τοῦ δ᾽ ἐνιαυσίου χρόνου
                    διεληλυθότος Ἀθήνησι μὲν ἦρχε Μνησιθείδης, ἐν Ῥώμῃ δ᾽ ὕπατοι
                    κατεστάθησαν Λούκιος Λουκράτιος καὶ Τίτος Οὐετούριος Κιχωρῖνος.
                    ἐπὶ δὲ τούτων Θηβαῖοι μὲν τεταπεινωμένοι διὰ τὴν πρὸς Ξέρξην
                    αὐτοῖς γενομένην συμμαχίαν, ἐζήτουν δι᾽ οὗ τρόπου δύναιντ᾽ ἂν
                    ἀναλαβεῖν τὴν πάτριον ἰσχύν τε καὶ δόξαν. <milestone n="2" unit="section" />διὸ καὶ τῶν Βοιωτῶν ἁπάντων καταφρονούντων καὶ
                    μηκέτι προσεχόντων τοῖς Θηβαίοις, ἠξίουν τοὺς Λακεδαιμονίους τῇ
                    πόλει συμπεριποιῆσαι τὴν ὅλην ἡγεμονίαν τῆς Βοιωτίας: ἐπηγγέλλοντο
                    δ᾽ αὐτοῖς ἀντὶ ταύτης τῆς χάριτος ἰδίᾳ πολεμήσειν τοῖς Ἀθηναίοις,
                    ὥστε μηδεμίαν ἀνάγκην εἶναι τοῖς Σπαρτιάταις ἐκτὸς τῆς
                    Πελοποννήσου δύναμιν ἐξαγαγεῖν πεζήν. <milestone n="3" unit="section" />οἱ
                    δὲ Λακεδαιμόνιοι  <gap /> κρίναντες συμφέροντα λέγειν αὐτούς, καὶ
                    νομίζοντες τὰς Θήβας, ἐὰν αὐξήσωσιν, ἔσεσθαι τῆς τῶν Ἀθηναίων
                    ὥσπερ ἀντίπαλόν τινα: διόπερ ἔχοντες τότε περὶ Τάναγραν ἕτοιμον
                    καὶ μέγα στρατόπεδον, τῆς μὲν τῶν Θηβαίων πόλεως μείζονα τὸν
                    περίβολον κατεσκεύασαν, τὰς δ᾽ ἐν Βοιωτίᾳ πόλεις ἠνάγκασαν
                    ὑποτάττεσθαι τοῖς Θηβαίοις. <milestone n="4" unit="section" />οἱ δὲ
                    Ἀθηναῖοι τὴν ἐπιβολὴν τῶν Λακεδαιμονίων διακόψαι σπεύδοντες, δύναμιν
                    ἀξιόλογον συνεστήσαντο, καὶ στρατηγὸν εἵλοντο Μυρωνίδην τὸν Καλλίου.
                    οὗτος δὲ καταλέξας τῶν πολιτῶν τοὺς ἱκανοὺς παρήγγειλεν αὐτοῖς,
                    ἐκθέμενος ἡμέραν ἐν ᾗ τὴν ἐκ τῆς πόλεως ἀνάζευξιν ἤμελλε
                    ποιεῖσθαι. <milestone n="5" unit="section" />ἐπεὶ δ᾽ ὁ συντεταγμένος καιρὸς
                    ἧκε, καὶ τῶν στρατιωτῶν τινες οὐ κατήντησαν πρὸς τὴν ὡρισμένην
                    ἀφορμήν, ἀναλαβὼν τοὺς προσεληλυθότας προῆγεν εἰς τὴν Βοιωτίαν. τῶν
                    δὲ ἡγεμόνων τινὲς καὶ τῶν φίλων ἔφασαν δεῖν ἀναμένειν τοὺς
                    καθυστεροῦντας, ὁ δὲ Μυρωνίδης, συνετὸς ὢν ἅμα καὶ δραστικὸς
                    στρατηγός, οὐκ ἔφησεν ἀναμενεῖν: ἀπεφαίνετο γὰρ τοὺς μὲν ἑκουσίως
                    καθυστεροῦντας τῆς ἐξόδου καὶ κατὰ τὴν μάχην ἀγεννῶς καὶ δειλῶς
                    ἕξειν, καὶ διὰ τοῦτο οὐδὲ τοὺς ὑπὲρ τῆς πατρίδος κινδύνους
                    ὑποστήσεσθαι, τοὺς δ᾽ ἑτοίμους κατὰ τὴν συντεταγμένην ἡμέραν
                    παραγενηθέντας φανεροὺς εἶναι διότι καὶ τὴν ἐν τῷ πολέμῳ τάξιν οὐ
                    καταλείψουσιν: ὅπερ καὶ συνέβη γενέσθαι. <milestone n="6" unit="section" />ὀλίγους γὰρ προάγων στρατιώτας, καὶ τούτους ἀρίστους ταῖς
                    ἀνδραγαθίαις, παρετάξατο κατὰ τὴν Βοιωτίαν πρὸς πολλαπλασίους, καὶ
                    κατὰ κράτος περιεγένετο τῶν ἀντιταχθέντων. <milestone n="82" unit="chapter" /><milestone n="1" unit="section" /><milestone ed="P" unit="para" />δοκεῖ δ᾽ ἡ πρᾶξις αὕτη μηδεμιᾶς ἀπολείπεσθαι τῶν ἐν
                    τοῖς ἔμπροσθεν χρόνοις γεγενημένων παρατάξεων τοῖς Ἀθηναίοις: ἥ τε
                    γὰρ ἐν Μαραθῶνι γενομένη νίκη καὶ τὸ περὶ Πλαταιὰς κατὰ Περσῶν
                    προτέρημα καὶ τἄλλα τὰ περιβόητα τῶν Ἀθηναίων ἔργα δοκεῖ μηδὲν
                    προέχειν τῆς μάχης ἧς ἐνίκησε Μυρωνίδης τοὺς Βοιωτούς. <milestone n="2" unit="section" />ἐκείνων γὰρ αἱ μὲν ἐγένοντο πρὸς βαρβάρους,
                    αἱ δὲ συνετελέσθησαν μετ᾽ ἄλλων συμμάχων, ταύτην δὲ τὴν παράταξιν
                    Ἀθηναῖοι μόνοι διακινδυνεύσαντες ἐνίκησαν καὶ πρὸς Ἑλλήνων τοὺς
                    ἀρίστου διηγωνίσαντο. <milestone n="3" unit="section" />δοκοῦσι γὰρ οἱ
                    Βοιωτοὶ κατὰ τὰς τῶν δεινῶν ὑπομονὰς καὶ τοὺς πολεμικοὺς ἀγῶνας
                    μηδενὸς λείπεσθαι τῶν ἄλλων: ὕστερον γοῦν αὐτοὶ Θηβαῖοι περὶ
                    Λεῦκτρα καὶ Μαντίνειαν μόνοι πρὸς Λακεδαιμονίους ἅπαντας καὶ τοὺς
                    συμμάχους παραταξάμενοι μεγίστην μὲν δόξαν ἐπ᾽ ἀνδρείᾳ κατεκτήσαντο,
                    τῆς δ᾽ Ἑλλάδος ἁπάσης ἡγεμόνες ἀνελπίστως ἐγενήθησαν. <milestone n="4" unit="section" />τῶν δὲ συγγραφέων, καίπερ τῆς μάχης ταύτης
                    ἐπιφανοῦς γεγενημένης, οὐδεὶς οὔτε τὸν τρόπον αὐτῆς οὔτε τὴν
                    διάταξιν ἀνέγραψε. Μυρωνίδης μὲν οὖν ἐπιφανεῖ μάχῃ νικήσας τοὺς
                    Βοιωτοὺς ἐνάμιλλος ἐγενήθη τοῖς πρὸ αὐτοῦ γενομένοις ἡγεμόσιν
                    ἐπιφανεστάτοις, Θεμιστοκλεῖ καὶ Μιλτιάδῃ καὶ Κίμωνι. <milestone n="5" unit="section" />ὁ δὲ Μυρωνίδης μετὰ τὴν γενομένην νίκην Τάναγραν
                    μὲν ἐκπολιορκήσας, περιεῖλεν αὐτῆς τὰ τείχη, τὴν δὲ Βοιωτίαν
                    ἅπασαν ἐπιὼν ἔτεμνε καὶ κατέφθειρε καὶ τοῖς στρατιώταις διελὼν τὰ
                    λάφυρα πάντας ὠφελείαις ἁδραῖς ἐκόσμησεν. <milestone n="83" unit="chapter" /><milestone n="1" unit="section" />οἱ δὲ Βοιωτοὶ
                    παροξυνθέντες ἐπὶ τῇ διαφθορᾷ τῆς χώρας, συνεστράφησαν πανδημεί, καὶ
                    στρατεύσαντες ἤθροισαν μεγάλην δύναμιν. γενομένης δὲ μάχης ἐν
                    Οἰνοφύτοις τῆς Βοιωτίας, καὶ τὸ δεινὸν ἀμφοτέρων ταῖς ψυχαῖς
                    ἐρρωμένως ὑπομενόντων, διημέρευσαν ἐν τῇ μάχῃ: μόγις δὲ τῶν
                    Ἀθηναίων τρεψαμένων τοὺς Βοιωτούς, ὁ Μυρωνίδης πασῶν τῶν κατὰ τὴν
                    Βοιωτίαν πόλεων ἐγκρατὴς ἐγένετο πλὴν Θηβῶν. <milestone n="2" unit="section" />μετὰ δὲ ταῦτα ἐκ τῆς Βοιωτίας ἀναζεύξας
                    ἐστράτευσεν ἐπὶ Λοκροὺς τοὺς ὀνομαζομένους Ὀπουντίους. τούτους δὲ
                    ἐξ ἐφόδου χειρωσάμενος, καὶ λαβὼν ὁμήρους, ἐνέβαλεν εἰς τὴν
                    Παρνασίαν. <milestone n="3" unit="section" />παραπλησίως δὲ τοῖς Λοκροῖς
                    καὶ τοὺς Φωκεῖς καταπολεμήσας, καὶ λαβὼν ὁμήρους, ἀνέζευξεν εἰς τὴν
                    Θετταλίαν, ἐγκαλῶν μὲν περὶ τῆς γενομένης προδοσίας, προστάττων δὲ
                    καταδέχεσθαι τοὺς φυγάδας: τῶν δὲ Φαρσαλίων οὐ προσδεχομένων,
                    ἐπολιόρκει τὴν πόλιν. <milestone n="4" unit="section" />ἐπεὶ δὲ τὴν μὲν
                    πόλιν οὐκ ἠδύνατο βίᾳ χειρώσασθαι, τὴν δὲ πολιορκίαν πολὺν χρόνον
                    ὑπέμενον οἱ Φαρσάλιοι, τὸ τηνικαῦτα ἀπογνοὺς τὰ κατὰ τὴν Θετταλίαν
                    ἐπανῆλθεν εἰς τὰς Ἀθήνας. Μυρωνίδης μὲν οὖν ἐν ὀλίγῳ χρόνῳ
                    μεγάλας πράξεις ἐπιτελεσάμενος περιβόητον ἔσχε τὴν δόξαν παρὰ τοῖς
                    πολίταις. ταῦτα μὲν οὖν ἐπράχθη κατὰ τοῦτον τὸν ἐνιαυτόν. <milestone n="84" unit="chapter" /><milestone n="1" unit="section" /><milestone ed="P" unit="para" />ἐπ᾽ ἄρχοντος δ᾽ Ἀθήνησι Καλλίου παρὰ μὲν Ἠλείοις
                    Ὀλυμπιὰς ἤχθη μία πρὸς ταῖς ὀγδοήκοντα, καθ᾽ ἣν ἐνίκα στάδιον
                    Πολύμναστος Κυρηναῖος, ἐν Ῥώμῃ δ᾽ ὑπῆρχον ὕπατοι Σερούιος
                    Σουλπίκιος καὶ Πούπλιος Οὐολούμνιος Ἀμεντῖνος. <milestone n="2" unit="section" />ἐπὶ δὲ τούτων Τολμίδης ὁ τεταγμένος ἐπὶ τῆς
                    ναυτικῆς δυνάμεως, ἁμιλλώμενος πρὸς τὴν Μυρωνίδου ἀρετήν τε καὶ
                    δόξαν, ἔσπευδεν ἀξιόλογόν τι κατεργάσασθαι. <milestone n="3" unit="section" />διὸ καὶ κατ᾽ ἐκείνους τοὺς καιροὺς μηδενὸς πρότερον
                    πεπορθηκότος τὴν Λακωνικήν, παρεκάλεσε τὸν δῆμον δῃῶσαι τὴν τῶν
                    Σπαρτιατῶν χώραν, ἐπηγγέλλετο δὲ χιλίους ὁπλίτας παραλαβὼν εἰς τὰς
                    τριήρεις μετὰ τούτων πορθήσειν μὲν τὴν Λακωνικήν, ταπεινώσειν δὲ τὴν
                    τῶν Σπαρτιατῶν δόξαν. <milestone n="4" unit="section" />συγχωρησάντων δὲ
                    τῶν Ἀθηναίων, βουλόμενος λαθραίως πλείονας ὁπλίτας ἐξαγαγεῖν,
                    τεχνάζεταί τι τοιοῦτον. οἱ μὲν πολῖται διελάμβανον αὐτὸν καταλέξειν
                    εἰς τὴν στρατιὰν τῶν νέων τοὺς ἀκμάζοντας ταῖς ἡλικίαις καὶ τοῖς
                    σώμασιν εὐρωστοτάτους: ὁ δὲ Τολμίδης σπεύδων μὴ μόνον τοὺς
                    τεταγμένους χιλίους ἐξαγαγεῖν εἰς τὴν στρατείαν, προσιὼν ἑκάστῳ τῶν
                    νέων καὶ τῇ ῥώμῃ διαφερόντων ἔλεγεν ὡς μέλλει καταλέγειν αὐτόν:
                    κρεῖττον οὖν ἔφησεν ἐθελοντὴν στρατεύειν μᾶλλον ἢ διὰ τῶν
                    καταλόγων ἀναγκασθῆναι δοκεῖν. <milestone n="5" unit="section" />ἐπεὶ δὲ
                    πλείους τῶν τρισχιλίων τούτῳ τῷ λόγῳ συνέπεισεν ἐθελοντὴν
                    ἀπογράφεσθαι, τοὺς δὲ λοιποὺς οὐκέτι σπεύδοντας ἑώρα, τότε τοὺς
                    ὡμολογημένους χιλίους κατέλεξεν ἐκ τῶν ἄλλων. <milestone n="6" unit="section" />ὡς δ᾽ αὐτῷ καὶ τἄλλα τὰ πρὸς τὴν στρατείαν
                    ἡτοίμαστο, πεντήκοντα μὲν τριήρεσιν ἀνήχθη καὶ τετρακισχιλίοις
                    ὁπλίταις, καταπλεύσας δὲ τῆς Λακωνικῆς εἰς Μεθώνην, τοῦτο μὲν τὸ
                    χωρίον εἷλε, τῶν δὲ Λακεδαιμονίων βοηθησάντων ἀνέζευξε, καὶ
                    παραπλεύσας εἰς τὸ Γύθειον, ἐπίνειον τῶν Λακεδαιμονίων, χειρωσάμενος
                    δὲ καὶ ταύτην τὴν πόλιν καὶ τὰ νεώρια τῶν Λακεδαιμονίων ἐμπρήσας,
                    τὴν χώραν ἐδῄωσεν. <milestone n="7" unit="section" />ἐκεῖθεν δὲ
                    ἀναχθεὶς ἔπλευσε τῆς Κεφαλληνίας εἰς Ζάκυνθον: ταύτην δὲ
                    χειρωσάμενος καὶ πάσας τὰς ἐν τῇ Κεφαλληνίᾳ πόλεις προσαγαγόμενος,
                    εἰς τὸ πέραν διέπλευσε καὶ κατῆρεν εἰς Ναύπακτον. ὁμοίως δὲ καὶ
                    ταύτην ἐξ ἐφόδου λαβών, κατῴκισεν εἰς ταύτην Μεσσηνίων τοὺς
                    ἐπισήμους, ὑποσπόνδους ὑπὸ Λακεδαιμονίων ἀφεθέντας: <milestone n="8" unit="section" />κατὰ γὰρ τὸν αὐτὸν χρόνον οἱ Λακεδαιμόνιοι πρὸς
                    τοὺς Εἵλωτας καὶ Μεσσηνίους πεπολεμηκότες ἐπὶ πλέον, τότε
                    κρατήσαντες ἀμφοτέρων τοὺς μὲν ἐξ Ἰθώμης ὑποσπόνδους ἀφῆκαν,
                    καθότι προείρηται, τῶν δ᾽ Εἱλώτων τοὺς αἰτίους τῆς ἀποστάσεως
                    κολάσαντες τοὺς ἄλλους κατεδουλώσαντο. <milestone n="85" unit="chapter" /><milestone n="1" unit="section" /><milestone ed="P" unit="para" />ἐπ᾽
                    ἄρχοντος δ᾽ Ἀθήνησι Σωσιστράτου Ῥωμαῖοι μὲν ὑπάτους κατέστησαν
                    Πούπλιον Οὐαλέριον Ποπλικόλαν καὶ Γάιον Κλώδιον Ῥήγιλλον. ἐπὶ
                    δὲ τούτων Τολμίδης μὲν περὶ τὴν Βοιωτίαν διέτριβεν, Ἀθηναῖοι δὲ
                    Περικλέα τὸν Ξανθίππου, τῶν ἀγαθῶν ἀνδρῶν, στρατηγὸν κατέστησαν,
                    καὶ δόντες αὐτῷ τριήρεις πεντήκοντα καὶ χιλίους ὁπλίτας ἐξέπεμψαν
                    ἐπὶ τὴν Πελοπόννησον. <milestone n="2" unit="section" />οὗτος δὲ τῆς
                    Πελοποννήσου πολλὴν ἐπόρθησεν, εἰς δὲ τὴν Ἀκαρνανίαν διαβὰς πλὴν
                    Οἰνιαδῶν ἁπάσας τὰς πόλεις προσηγάγετο. οἱ μὲν οὖν Ἀθηναῖοι κατὰ
                    τοῦτον τὸν ἐνιαυτὸν πλείστων πόλεων ἦρξαν, ἐπ᾽ ἀνδρείᾳ δὲ καὶ
                    στρατηγίᾳ μεγάλην δόξαν κατεκτήσαντο. <milestone n="86" unit="chapter" /><milestone n="1" unit="section" /><milestone ed="P" unit="para" />ἐπ᾽
                    ἄρχοντος δ᾽ Ἀθήνησιν Ἀρίστωνος Ῥωμαῖοι μὲν κατέστησαν ὑπάτους
                    Κόιντον Φάβιον Οὐιβουλανὸν καὶ Λεύκιον Κορνήλιον Κουριτῖνον. ἐπὶ
                    δὲ τούτων Ἀθηναίοις καὶ Πελοποννησίοις πενταετεῖς ἐγένοντο σπονδαί,
                    Κίμωνος τοῦ Ἀθηναίου συνθεμένου ταύτας. <milestone n="2" unit="section" />κατὰ δὲ τὴν Σικελίαν Ἐγεσταίοις καὶ Λιλυβαίταις ἐνέστη πόλεμος
                    περὶ χώρας τῆς πρὸς τῷ Μαζάρῳ ποταμῷ: γενομένης δὲ μάχης ἰσχυρᾶς
                    συνέβη πολλοὺς παρ᾽ ἀμφοτέροις ἀναιρεθῆναι καὶ τῆς φιλοτιμίας μὴ
                    λῆξαι τὰς πόλεις. <milestone n="3" unit="section" />μετὰ δὲ τὴν
                    πολιτογραφίαν τὴν ἐν ταῖς πόλεσι γενομένην καὶ τὸν ἀναδασμὸν τῆς
                    χώρας, πολλῶν εἰκῇ καὶ ὡς ἔτυχε πεπολιτογραφημένων, ἐνόσουν αἱ
                    πόλεις καὶ πάλιν εἰς πολιτικὰς στάσεις καὶ ταραχὰς ἐνέπιπτον: μάλιστα
                    δὲ τὸ κακὸν ἐπεπόλασεν ἐν ταῖς Συρακούσαις. <milestone n="4" unit="section" />Τυνδαρίδης γάρ τις τοὔνομα, θράσους καὶ τόλμης
                    γέμων ἄνθρωπος, τὸ μὲν πρῶτον πολλοὺς τῶν πενήτων ἀνελάμβανε, καὶ
                    σωματοποιῶν τούτους ἑαυτῷ πρὸς τυραννίδα ἑτοίμους ἐποίει δορυφόρους.
                    μετὰ δὲ ταῦτα ἤδη φανερὸς ὢν ὅτι δυναστείας ὀρέγεται, θανάτου
                    κρίσιν ὑποσχὼν κατεδικάσθη. <milestone n="5" unit="section" />ἀπαγομένου
                    δὲ εἰς τὸ δεσμωτήριον οἱ πολυωρηθέντες ὑπ᾽ αὐτοῦ συνεστράφησαν καὶ
                    τοῖς ἀπάγουσι τὰς χεῖρας ἐπέφερον. ταραχῆς δὲ γενομένης κατὰ τὴν
                    πόλιν, συνεστράφησαν οἱ χαριέστατοι τῶν πολιτῶν, καὶ τοὺς νεωτερίσαντας
                    συναρπάσαντες ἅμα τῷ Τυνδαρίδῃ ἀνεῖλον. πλεονάκις δὲ τούτου
                    γινομένου, καὶ τῶν ἀνδρῶν τυραννίδος ἐπιθυμούντων, ὁ δῆμος ἐπηνέχθη
                    μιμήσασθαι τοὺς Ἀθηναίους, καὶ νόμον θεῖναι παραπλήσιον τῷ παρ᾽
                    ἐκείνοις γεγραμμένῳ περὶ ὀστρακισμοῦ. <milestone n="87" unit="chapter" /><milestone n="1" unit="section" />παρὰ γὰρ Ἀθηναίοις ἕκαστον τῶν
                    πολιτῶν ἔδει γράφειν εἰς ὄστρακον τοὔνομα τοῦ δοκοῦντος μάλιστα
                    δύνασθαι τυραννεῖν τῶν πολιτῶν, παρὰ δὲ τοῖς Συρακοσίοις εἰς πέταλον
                    ἐλαίας γράφεσθαι τὸν δυνατώτατον τῶν πολιτῶν, διαριθμηθέντων δὲ τῶν
                    πετάλων τὸν πλεῖστα πέταλα λαβόντα φεύγειν πενταετῆ χρόνον. <milestone n="2" unit="section" />τούτῳ γὰρ τῷ τρόπῳ διελάμβανον ταπεινώσειν
                    τὰ φρονήματα τῶν πλεῖστον ἰσχυόντων ἐν ταῖς πατρίσι: καθόλου γὰρ οὐ
                    πονηρίας κολάσεις ἐλάμβανον παρὰ τῶν παρανομούντων, ἀλλὰ δυνάμεως καὶ
                    αὐξήσεως τῶν ἀνδρῶν ἐποίουν ταπείνωσιν. οἱ μὲν οὖν Ἀθηναῖοι
                    τοῦτο τὸ γένος τῆς νομοθεσίας ὠνόμασαν ἀπὸ τοῦ συμβεβηκότος
                    ὀστρακισμόν, οἱ δὲ Συρακόσιοι πεταλισμόν. <milestone n="3" unit="section" />οὗτος δὲ ὁ νόμος διέμεινε παρὰ μὲν τοῖς Ἀθηναίοις ἐπὶ πολὺν
                    χρόνον, παρὰ δὲ τοῖς Συρακοσίοις κατελύθη ταχὺ διὰ τοιαύτας τινὰς
                    αἰτίας. <milestone n="4" unit="section" />τῶν μεγίστων ἀνδρῶν
                    φυγαδευομένων οἱ χαριέστατοι τῶν πολιτῶν καὶ δυνάμενοι διὰ τῆς ἰδίας
                    ἀρετῆς πολλὰ τῶν κοινῶν ἐπανορθοῦν ἀφίσταντο τῶν δημοσίων πράξεων,
                    καὶ διὰ τὸν ἀπὸ τοῦ νόμου φόβον ἰδιωτεύοντες διετέλουν,
                    ἐπιμελόμενοι δὲ τῆς ἰδίας οὐσίας εἰς τρυφὴν ἀπέκλινον, οἱ δὲ
                    πονηρότατοι τῶν πολιτῶν καὶ τόλμῃ διαφέροντες ἐφρόντιζον τῶν δημοσίων
                    καὶ τὰ πλήθη πρὸς ταραχὴν καὶ νεωτερισμὸν προετρέποντο. <milestone n="5" unit="section" />διόπερ στάσεων γινομένων πάλιν, καὶ τῶν πολλῶν εἰς
                    διαφορὰς ἐκτρεπομένων, πάλιν ἡ πόλις εἰς συνεχεῖς καὶ μεγάλας
                    ἐνέπιπτε ταραχάς: ἐπεπόλαζε γὰρ δημαγωγῶν πλῆθος καὶ συκοφαντῶν, καὶ
                    λόγου δεινότης ὑπὸ τῶν νεωτέρων ἠσκεῖτο, καὶ καθόλου πολλοὶ τὰ
                    φαῦλα τῶν ἐπιτηδευμάτων ἀντὶ τῆς παλαιᾶς καὶ σπουδαίας ἀγωγῆς
                    ἠλλάττοντο, καὶ ταῖς μὲν οὐσίαις διὰ τὴν εἰρήνην προέκοπτον, τῆς δ᾽
                    ὁμονοίας καὶ τοῦ δικαιοπραγεῖν ὀλίγη τις ἐγίνετο φροντίς. <milestone n="6" unit="section" />διόπερ οἱ Συρακόσιοι μεταγνόντες τὸν περὶ τοῦ
                    πεταλισμοῦ νόμον κατέλυσαν, ὀλίγον χρόνον αὐτῷ χρησάμενοι. καὶ τὰ
                    μὲν κατὰ τὴν Σικελίαν ἐν τούτοις ἦν. <milestone n="88" unit="chapter" /><milestone n="1" unit="section" /><milestone ed="P" unit="para" />ἐπ᾽
                    ἄρχοντος δ᾽ Ἀθήνησι Λυσικράτους ἐν Ῥώμῃ κατεστάθησαν ὕπατοι
                    Γάιος Ναύτιος Ῥούτιλος καὶ Λεύκιος Μινούκιος Καρουτιανός. ἐπὶ
                    δὲ τούτων Περικλῆς ὁ τῶν Ἀθηναίων στρατηγὸς ἀποβὰς εἰς
                    Πελοπόννησον ἐδῄωσε τὴν τῶν Σικυωνίων χώραν. <milestone n="2" unit="section" />ἐπεξελθόντων δ᾽ ἐπ᾽ αὐτὸν τῶν Σικυωνίων πανδημεὶ
                    καὶ μάχης γενομένης, ὁ Περικλῆς νικήσας καὶ πολλοὺς κατὰ τὴν φυγὴν
                    ἀνελὼν κατέκλεισεν αὐτοὺς εἰς πολιορκίαν. προσβολὰς δὲ ποιούμενος
                    τοῖς τείχεσι, καὶ μὴ δυνάμενος ἑλεῖν τὴν πόλιν, ἔτι δὲ καὶ τῶν
                    Λακεδαιμονίων ἀποστειλάντων βοήθειαν τοῖς πολιορκουμένοις, ἀνέζευξεν
                    ἐκ τῆς Σικυῶνος: εἰς δὲ τὴν Ἀκαρνανίαν πλεύσας καὶ τὴν τῶν
                    Οἰνιαδῶν χώραν καταδραμὼν καὶ λαφύρων πλῆθος ἀθροίσας, ἀπέπλευσεν
                    ἐκ τῆς Ἀκαρνανίας. <milestone n="3" unit="section" />μετὰ δὲ ταῦτα
                    ἐλθὼν εἰς Χερρόνησον χιλίοις τῶν πολιτῶν κατεκληρούχησε τὴν χώραν.
                    ἅμα δὲ τούτοις πραττομένοις Τολμίδης ὁ ἕτερος στρατηγὸς εἰς τὴν
                    Εὔβοιαν παρελθὼν ἄλλοις χιλίοις πολίταις ταύτην καὶ τὴν τῶν Ναξίων
                    γῆν διένειμε. <milestone n="4" unit="section" />κατὰ δὲ τὴν Σικελίαν
                    Τυρρηνῶν λῃζομένων τὴν θάλατταν, οἱ Συρακόσιοι ναύαρχον ἑλόμενοι
                    Φάϋλλον ἔπεμψαν εἰς τὴν Τυρρηνίαν. οὗτος δ᾽ ἐκπλεύσας τὸ μὲν
                    πρῶτον νῆσον τὴν ὀνομαζομένην Αἰθάλειαν ἐπόρθησε, παρὰ δὲ τῶν
                    Τυρρηνῶν λάθρᾳ χρήματα λαβών, ἀπέπλευσεν εἰς τὴν Σικελίαν οὐδὲν
                    ἄξιον μνήμης διαπραξάμενος. <milestone n="5" unit="section" />οἱ δὲ
                    Συρακόσιοι τοῦτον μὲν ὡς προδότην καταδικάσαντες ἐφυγάδευσαν, ἕτερον
                    δὲ στρατηγὸν καταστήσαντες Ἀπελλῆν ἐξαπέστειλαν ἐπὶ Τυρρηνοὺς
                    ἔχοντα τριήρεις ἑξήκοντα. οὗτος δὲ τὴν παραθαλάττιον Τυρρηνίαν
                    καταδραμών, ἀπῆρεν εἰς Κύρνον κατεχομένην ὑπὸ Τυρρηνῶν κατ᾽
                    ἐκείνους τοὺς χρόνους: πορθήσας δὲ πλεῖστα τῆς νήσου καὶ τὴν
                    Αἰθάλειαν χειρωσάμενος, ἐπανῆλθεν εἰς τὰς Συρακούσας αἰχμαλώτων τε
                    πλῆθος κομίζων καὶ τὴν ἄλλην ὠφέλειαν ἄγων οὐκ ὀλίγην. <milestone n="6" unit="section" />μετὰ δὲ ταῦτα Δουκέτιος ὁ τῶν Σικελῶν
                    ἀφηγούμενος τὰς πόλεις ἁπάσας τὰς ὁμοεθνεῖς πλὴν τῆς Ὕβλας εἰς
                    μίαν καὶ κοινὴν ἤγαγε συντέλειαν, δραστικὸς δ᾽ ὢν νεωτέρων ὠρέγετο
                    πραγμάτων, καὶ παρὰ τοῦ κοινοῦ τῶν Σικελῶν ἀθροίσας δύναμιν
                    ἀξιόλογον τὰς Μένας, ἥτις ἦν αὐτοῦ πατρίς, μετῴκισεν εἰς τὸ
                    πεδίον, καὶ πλησίον τοῦ τεμένους τῶν ὀνομαζομένων Παλικῶν ἔκτισε
                    πόλιν ἀξιόλογον, ἣν ἀπὸ τῶν προειρημένων θεῶν ὠνόμαζε Παλικήν.
                        <milestone n="89" unit="chapter" /><milestone n="1" unit="section" /><milestone ed="P" unit="para" />ἐπεὶ δὲ περὶ τῶν θεῶν τούτων
                    ἐμνήσθημεν, οὐκ ἄξιόν ἐστι παραλιπεῖν τὴν περὶ τὸ ἱερὸν
                    ἀρχαιότητά τε καὶ τὴν ἀπιστίαν καὶ τὸ σύνολον τὸ περὶ τοὺς
                    ὀνομαζομένους κρατῆρας ἰδίωμα. μυθολογοῦσι γὰρ τὸ τέμενος τοῦτο
                    διαφέρειν τῶν ἄλλων ἀρχαιότητι καὶ σεβασμῷ, πολλῶν ἐν αὐτῷ
                    παραδόξων παραδεδομένων. <milestone n="2" unit="section" />πρῶτον μὲν γὰρ
                    κρατῆρές εἰσι τῷ μεγέθει μὲν οὐ κατὰ πᾶν μεγάλοι, πηγὰς δ᾽
                    ἐξαισίους ἀναβάλλοντες ἐξ ἀμυθήτου τε βυθοῦ καὶ παραπλήσιον ἔχοντες
                    τὴν φύσιν τοῖς λέβησι τοῖς ὑπὸ πυρὸς πολλοῦ καομένοις καὶ τὸ ὕδωρ
                    διάπυρον ἀναβάλλουσιν. <milestone n="3" unit="section" />ἔμφασιν μὲν οὖν
                    ἔχει τὸ ἀναβαλλόμενον ὕδωρ ὡς ὑπάρχει διάπυρον, οὐ μὴν ἀκριβῆ
                    τὴν ἐπίγνωσιν ἔχει διὰ τὸ μηδένα τολμᾶν ἅψασθαι τούτου: τηλικαύτην
                    γὰρ ἔχει κατάπληξιν ἡ τῶν ὑγρῶν ἀναβολὴ ὥστε δοκεῖν ὑπὸ θείας
                    τινὸς ἀνάγκης γίνεσθαι τὸ συμβαῖνον. <milestone n="4" unit="section" />τὸ
                    μὲν γὰρ ὕδωρ θείου κατακόρου τὴν ὄσφρησιν ἔχει, τὸ δὲ χάσμα
                    βρόμον πολὺν καὶ φοβερὸν ἐξίησι: τὸ δὲ τούτων παραδοξότερον, οὔτε
                    ὑπερεκχεῖται τὸ ὑγρὸν οὔτε ἀπολείπει, κίνησιν δὲ καὶ βίαν
                    ῥεύματος εἰς ὕψος ἐξαιρομένην ἔχει θαυμάσιον. <milestone n="5" unit="section" />τοιαύτης δὲ θεοπρεπείας οὔσης περὶ τὸ τέμενος, οἱ
                    μέγιστοι τῶν ὅρκων ἐνταῦθα συντελοῦνται, καὶ τοῖς ἐπιορκήσασι
                    συντόμως ἡ τοῦ δαιμονίου κόλασις ἀκολουθεῖ: τινὲς γὰρ τῆς ὁράσεως
                    στερηθέντες τὴν ἐκ τοῦ τεμένους ἄφοδον ποιοῦνται. <milestone n="6" unit="section" />μεγάλης δ᾽ οὔσης δεισιδαιμονίας, οἱ τὰς
                    ἀμφισβητήσεις ἔχοντες, ὅταν ὑπό τινος ὑπεροχῆς κατισχύωνται, τῇ
                    διὰ τῶν ὅρκων τούτων ἀνακρίσει κρίνονται. ἔστι δὲ τοῦτο τὸ τέμενος
                    ἔκ τινων χρόνων ἄσυλον τετηρημένον, καὶ τοῖς ἀτυχοῦσιν οἰκέταις καὶ
                    κυρίοις ἀγνώμοσι περιπεπτωκόσι πολλὴν παρέχεται βοήθειαν: <milestone n="7" unit="section" />τοὺς γὰρ εἰς τοῦτο καταφυγόντας οὐκ ἔχουσιν
                    ἐξουσίαν οἱ δεσπόται βιαίως ἀπάγειν, καὶ μέχρι τούτου διαμένουσιν
                    ἀσινεῖς, μέχρι ἂν ἐπὶ διωρισμένοις φιλανθρώποις πείσαντες οἱ κύριοι
                    καὶ δόντες διὰ τῶν ὅρκων τὰς περὶ τῶν ὁμολογιῶν πίστεις ἀπαγάγωσι.
                        <milestone n="8" unit="section" />καὶ οὐδεὶς ἱστορεῖται τῶν δεδωκότων
                    τοῖς οἰκέταις πίστιν ταύτην παραβάς: οὕτω γὰρ ἡ τῶν θεῶν
                    δεισιδαιμονία τοὺς ὀμόσαντας πρὸς τοὺς δούλους πιστοὺς ποιεῖ. ἔστι
                    δὲ καὶ τὸ τέμενος ἐν πεδίῳ θεοπρεπεῖ κείμενον καὶ στοαῖς καὶ ταῖς
                    ἄλλαις καταλύσεσιν ἱκανῶς κεκοσμημένον. περὶ μὲν οὖν τούτων ἱκανῶς
                    ἡμῖν εἰρήσθω, πρὸς δὲ τὴν συνεχῆ τοῖς προϊστορημένοις διήγησιν
                    ἐπάνιμεν. <milestone n="90" unit="chapter" /><milestone n="1" unit="section" /><milestone ed="P" unit="para" />ὁ γὰρ Δουκέτιος τὴν Παλικὴν κτίσας
                    καὶ περιλαβὼν αὐτὴν ἀξιολόγῳ τείχει, κατεκληρούχησε τὴν ὅμορον
                    χώραν. συνέβη δὲ τὴν πόλιν ταύτην διὰ τὴν τῆς χώρας ἀρετὴν καὶ διὰ
                    τὸ πλῆθος τῶν οἰκητόρων ταχεῖαν λαβεῖν αὔξησιν. <milestone n="2" unit="section" />οὐ πολὺν δὲ χρόνον εὐδαιμονήσασα κατεσκάφη, καὶ
                    διέμεινεν ἀοίκητος μέχρι τῶν καθ᾽ ἡμᾶς χρόνων: περὶ ὧν τὰ κατὰ
                    μέρος ἀναγράψομεν ἐν τοῖς οἰκείοις χρόνοις. <milestone n="3" unit="section" /><milestone ed="P" unit="para" />καὶ τὰ μὲν κατὰ τὴν
                    Σικελίαν ἐν τούτοις ἦν. κατὰ δὲ τὴν Ἰταλίαν μετὰ τὴν κατασκαφὴν
                    τῆς Συβάρεως ὑπὸ τῶν Κροτωνιατῶν ὕστερον ἔτεσιν ὀκτὼ πρὸς τοῖς
                    πεντήκοντα Θετταλὸς συναγαγὼν τοὺς ὑπολοίπους τῶν Συβαριτῶν ἐξ
                    ἀρχῆς ᾤκισε τὴν Σύβαριν, κειμένην ἀνὰ μέσον ποταμῶν δυοῖν, τοῦ τε
                    Συβάριος καὶ Κράθιος. <milestone n="4" unit="section" />ἀγαθὴν δ᾽
                    ἔχοντες χώραν ταχὺ ταῖς οὐσίαις προσανέβησαν. κατασχόντες δὲ τὴν
                    πόλιν ἔτη ὀλίγα πάλιν ἐξέπεσον ἐκ τῆς Συβάρεως: περὶ ὧν τὰ κατὰ
                    μέρος ἀναγράψαι πειρασόμεθα κατὰ τὴν ἐχομένην βίβλον.<note anchored="yes" resp="Loeb" type="Text" place="unspecified">
                        <foreign lang="la">deest annus ol. 82, 1: 452 a. chr.</foreign>
                    </note>
                    <milestone n="91" unit="chapter" /><milestone n="1" unit="section" /><milestone ed="P" unit="para" />ἐπ᾽ ἄρχοντος δ᾽ Ἀθήνησιν Ἀντιδότου Ῥωμαῖοι
                    κατέστησαν ὑπάτους Λεύκιον Ποστούμιον καὶ Μάρκον Ὁράτιον. ἐπὶ δὲ
                    τούτων Δουκέτιος <del status="unremarkable">μὲν</del> ὁ τῶν Σικελῶν ἔχων τὴν
                    ἡγεμονίαν Αἴτνην μὲν κατελάβετο, τὸν ἡγούμενον αὐτῆς δολοφονήσας,
                    εἰς δὲ τὴν Ἀκραγαντίνων χώραν ἀναζεύξας μετὰ δυνάμεως Μότυον
                    φρουρούμενον ὑπὸ τῶν Ἀκραγαντίνων ἐπολιόρκησε: τῶν δὲ Ἀκραγαντίνων
                    καὶ Συρακοσίων ἐπιβοηθησάντων, συνάψας μάχην καὶ προτερήσας ἐξήλασεν
                    ἀμφοτέρους ἐκ τῶν στρατοπέδων. <milestone n="2" unit="section" />καὶ τότε
                    μὲν τοῦ χειμῶνος ἐνισταμένου διεχωρίσθησαν εἰς τὴν οἰκείαν, οἱ δὲ
                    Συρακόσιοι τὸν στρατηγὸν Βόλκωνα, τῆς ἥττης αἴτιον ὄντα καὶ
                    δόξαντα λάθρᾳ συμπράττειν τῷ Δουκετίῳ, καταδικάσαντες ὡς προδότην
                    ἀπέκτειναν. τοῦ θέρους δὲ ἀρχομένου στρατηγὸν ἕτερον κατέστησαν, ᾧ
                    δύναμιν ἀξιόλογον δόντες προσέταξαν καταπολεμῆσαι Δουκέτιον. <milestone n="3" unit="section" />οὗτος δὲ πορευθεὶς μετὰ τῆς δυνάμεως κατέλαβε
                    τὸν Δουκέτιον στρατοπεδεύοντα περὶ τὰς Νομάς: γενομένης δὲ παρατάξεως
                    μεγάλης, καὶ πολλῶν παρ᾽ ἀμφοτέροις πιπτόντων, μόγις Συρακόσιοι
                    βιασάμενοι τοὺς Σικελοὺς ἐτρέψαντο, καὶ κατὰ τὴν φυγὴν πολλοὺς
                    ἀνεῖλον. τῶν δὲ διαφυγόντων οἱ πλείους μὲν εἰς τὰ φρούρια τῶν
                    Σικελῶν διεσώθησαν, ὀλίγοι δὲ μετὰ Δουκετίου τῶν αὐτῶν ἐλπίδων
                    μετέχειν προείλοντο. <milestone n="4" unit="section" />ἅμα δὲ τούτοις
                    πραττομένοις Ἀκραγαντῖνοι τὸ Μότυον φρούριον κατεχόμενον ὑπὸ τῶν
                    μετὰ Δουκετίου Σικελῶν ἐξεπολιόρκησαν, καὶ τὴν δύναμιν ἀπαγαγόντες
                    πρὸς τοὺς Συρακοσίους νενικηκότας ἤδη κοινῇ κατεστρατοπέδευσαν.
                    Δουκέτιος δὲ διὰ τὴν ἧτταν τοῖς ὅλοις συντριβείς, καὶ τῶν
                    στρατιωτῶν αὐτὸν τῶν μὲν καταλειπόντων, τῶν δ᾽ ἐπιβουλευόντων, εἰς
                    τὴν ἐσχάτην ἦλθεν ἀπόγνωσιν. <milestone n="92" unit="chapter" /><milestone n="1" unit="section" /><milestone ed="P" unit="para" />τέλος δὲ θεωρῶν
                    τοὺς ὑπολοίπους φίλους μέλλοντας αὐτῷ τὰς χεῖρας προσφέρειν, φθάσας
                    αὐτοὺς καὶ νυκτὸς διαδρὰς ἀφίππευσεν εἰς τὰς Συρακούσας. ἔτι δὲ
                    νυκτὸς οὔσης παρῆλθεν εἰς τὴν ἀγορὰν τῶν Συρακοσίων, καὶ καθίσας
                    ἐπὶ τῶν βωμῶν ἱκέτης ἐγένετο τῆς πόλεως, καὶ ἑαυτόν τε καὶ τὴν
                    χώραν ἧς ἦν κύριος παρέδωκε τοῖς Συρακοσίοις. <milestone n="2" unit="section" />τοῦ δὲ πλήθους διὰ τὸ παράδοξον συρρέοντος εἰς τὴν
                    ἀγοράν, οἱ μὲν ἄρχοντες συνήγαγον ἐκκλησίαν καὶ προέθηκαν βουλὴν
                    περὶ τοῦ Δουκετίου τί χρὴ πράττειν. <milestone n="3" unit="section" />ἔνιοι μὲν οὖν τῶν δημηγορεῖν εἰωθότων συνεβούλευον κολάζειν ὡς
                    πολέμιον καὶ περὶ τῶν ἡμαρτημένων τὴν προσήκουσαν ἐπιθεῖναι τιμωρίαν:
                    οἱ δὲ χαριέστατοι τῶν πρεσβυτέρων παριόντες ἀπεφαίνοντο σώζειν τὸν
                    ἱκέτην, καὶ τὴν τύχην καὶ τὴν νέμεσιν τῶν θεῶν ἐντρέπεσθαι: δεῖν
                    γὰρ σκοπεῖν οὐ τί παθεῖν ἄξιός ἐστι Δουκέτιος, ἀλλὰ τί πρέπει
                    πρᾶξαι Συρακοσίοις: ἀποκτεῖναι γὰρ τὸν πεπτωκότα τῇ τύχῃ μὴ
                    προσῆκον, σώζειν δ᾽ ἅμα τὴν πρὸς τοὺς θεοὺς εὐσέβειαν καὶ τὸν
                    ἱκέτην ἄξιον εἶναι τῆς τοῦ δήμου μεγαλοψυχίας. <milestone n="4" unit="section" />ὁ δὲ δῆμος ὥσπερ τινὶ μιᾷ φωνῇ σώζειν πάντοθεν
                    ἐβόα τὸν ἱκέτην. Συρακόσιοι μὲν οὖν ἀπολύσαντες τῆς τιμωρίας τὸν
                    Δουκέτιον ἐξέπεμψαν εἰς τὴν Κόρινθον, καὶ ἐνταῦθα προστάξαντες
                    καταβιοῦν τὴν ἱκανὴν αὐτῷ χορηγίαν συναπέστειλαν. <milestone n="5" unit="section" /><milestone ed="P" unit="para" />ἡμεῖς δὲ παρόντες ἐπὶ
                    τὸν προηγούμενον ἐνιαυτὸν τῆς Ἀθηναίων στρατείας ἐπὶ Κύπρον
                    Κίμωνος ἡγουμένου, κατὰ τὴν ἐν ἀρχῇ πρόθεσιν αὐτοῦ περιγράφομεν
                    τήνδε τὴν βίβλον.</p>
            </div1></body></text></TEI.2>