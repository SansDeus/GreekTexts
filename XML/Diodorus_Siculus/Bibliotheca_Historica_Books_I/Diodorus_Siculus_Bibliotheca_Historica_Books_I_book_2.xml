<?xml version="1.0" encoding="utf-8"?>
<TEI.2><text><body><div1 type="book" n="2" org="uniform" sample="complete">
<div2 type="chapter" n="pr" org="uniform" sample="complete">
<p>τάδε ἔνεστιν ἐν τῇ δευτέρᾳ τῶν Διοδώρου βίβλων. </p>
<p>περὶ Νίνου τοῦ πρώτου βασιλεύσαντος κατὰ τὴν Ἀσίαν καὶ τῶν ὑπ᾽ αὐτοῦ πραχθέντων.</p>
<p>περὶ τῆς Σεμιράμιδος γενέσεως καὶ τῆς περὶ αὐτὴν αὐξήσεως.</p>
<p>ὡς Νίνος ὁ βασιλεὺς ἔγημε τὴν Σεμίραμιν διὰ τὴν ἀρετὴν αὐτῆς.</p>
<p>ὡς Σεμίραμις τελευτήσαντος Νίνου διαδεξαμένη τὴν
βασιλείαν πολλὰς καὶ μεγάλας πράξεις ἐπετελέσατο.</p>
<p>κτίσις Βαβυλῶνος καὶ τῆς κατ᾽ αὐτὴν κατασκευῆς <del status="unremarkable">ἀπαγγελία</del>.
</p>
<p>περὶ τοῦ κρεμαστοῦ λεγομένου κήπου καὶ τῶν ἄλλων
τῶν κατὰ τὴν Βαβυλωνίαν παραδόξων.</p>
<p>στρατεία Σεμιράμιδος εἰς Αἴγυπτον καὶ Αἰθιοπίαν, ἔτι
δὲ τὴν Ἰνδικήν.
</p>
<p>περὶ τῶν ἀπογόνων ταύτης <del status="unremarkable">καὶ</del> τῶν βασιλευσάντων
κατὰ τὴν Ἀσίαν καὶ τῆς κατ᾽ αὐτοὺς τρυφῆς τε καὶ ῥᾳθυμίας.</p>
<p>ὡς ἔσχατος Σαρδανάπαλλος ὁ βασιλεὺς διὰ τρυφὴν ἀπέβαλε
τὴν ἀρχὴν ὑπὸ Ἀρβάκου τοῦ Μήδου.</p>
<p>περὶ τῶν Χαλδαίων καὶ τῆς παρατηρήσεως τῶν ἄστρων. </p>
<p>περὶ τῶν βασιλέων τῶν κατὰ τὴν Μηδίαν καὶ τῆς περὶ
τούτων διαφωνίας παρὰ τοῖς ἱστοριογράφοις.</p>
<p>περὶ τοποθεσίας τῆς Ἰνδικῆς καὶ τῶν κατὰ τὴν χώραν
φυομένων καὶ τῶν παρ᾽ Ἰνδοῖς νομίμων.</p>
<p>περὶ Σκυθῶν καὶ Ἀμαζόνων καὶ Ὑπερβορέων. </p>
<p>περὶ τῆς Ἀραβίας καὶ τῶν κατ᾽ αὐτὴν φυομένων καὶ μυθολογουμένων.</p>
<p>περὶ τῶν νήσων τῶν ἐν τῇ μεσημβρίᾳ κατὰ τὸν ὠκεανὸν εὑρεθεισῶν.</p></div2>
<pb id="v.1.p.169" />
<div2 type="chapter" n="1" org="uniform" sample="complete"><p><milestone unit="section" n="1" />
ἡ μὲν πρὸ ταύτης βίβλος τῆς ὅλης συντάξεως 
οὖσα πρώτη περιέχει τὰς κατ᾽ Αἴγυπτον πράξεις:
ἐν αἷς ὑπάρχει τά τε περὶ τῶν θεῶν παρ᾽ Αἰγυπτίοις
μυθολογούμενα καὶ περὶ τῆς τοῦ Νείλου φύσεως
 καὶ τἄλλα τὰ περὶ τοῦ ποταμοῦ τούτου παραδοξολογούμενα,
πρὸς δὲ τούτοις περί τε τῆς κατ᾽ Αἴγυπτον
χώρας καὶ τῶν ἀρχαίων βασιλέων τὰ ὑφ᾽
ἑκάστου πραχθέντα. ἑξῆς δὲ κατετάχθησαν αἱ κατασκευαὶ
τῶν πυραμίδων τῶν ἀναγραφομένων ἐν
 τοῖς ἑπτὰ θαυμαζομένοις ἔργοις. 
<milestone unit="section" n="2" />ἔπειτα διήλθομεν 
περὶ τῶν νόμων καὶ τῶν δικαστηρίων, ἔτι δὲ τῶν
ἀφιερωμένων ζῴων παρ᾽ Αἰγυπτίοις τὰ θαυμαζόμενα,
πρὸς δὲ τούτοις τὰ περὶ τῶν τετελευτηκότων νόμιμα,
καὶ τῶν Ἑλλήνων ὅσοι τῶν ἐπὶ παιδείᾳ θαυμαζομένων
 παραβαλόντες εἰς Αἴγυπτον καὶ πολλὰ τῶν
χρησίμων μαθόντες μετήνεγκαν εἰς τὴν Ἑλλάδα.

<milestone unit="section" n="3" />ἐν ταύτῃ δ᾽ ἀναγράψομεν τὰς κατὰ τὴν Ἀσίαν γενομένας 
πράξεις ἐν τοῖς ἀρχαίοις χρόνοις, τὴν ἀρχὴν
ἀπὸ τῆς τῶν Ἀσσυρίων ἡγεμονίας ποιησάμενοι.
 
<milestone unit="section" n="4" />τὸ παλαιὸν τοίνυν κατὰ τὴν Ἀσίαν ὑπῆρχον 
ἐγχώριοι βασιλεῖς, ὧν οὔτε πρᾶξις ἐπίσημος οὔτε
<pb id="v.1.p.170" />
ὄνομα μνημονεύεται. πρῶτος δὲ τῶν εἰς ἱστορίαν
καὶ μνήμην παραδεδομένων ἡμῖν Νίνος ὁ βασιλεὺς
τῶν Ἀσσυρίων μεγάλας πράξεις ἐπετελέσατο: περὶ
οὗ τὰ κατὰ μέρος ἀναγράφειν πειρασόμεθα. γενόμενος
γὰρ φύσει πολεμικὸς καὶ ζηλωτὴς τῆς ἀρετῆς
καθώπλισε τῶν νέων τοὺς κρατίστους: γυμνάσας δ᾽
αὐτοὺς πλείονα χρόνον συνήθεις ἐποίησε πάσῃ κακοπαθείᾳ
καὶ πολεμικοῖς κινδύνοις. <milestone unit="section" n="5" /> συστησάμενος οὖν
στρατόπεδον ἀξιόλογον συμμαχίαν ἐποιήσατο πρὸς
Ἀριαῖον τὸν βασιλέα τῆς Ἀραβίας, ἣ κατ᾽ ἐκείνους
τοὺς χρόνους ἐδόκει πλήθειν ἀλκίμων ἀνδρῶν. ἔστι
δὲ καὶ καθόλου τοῦτο τὸ ἔθνος φιλελεύθερον καὶ
κατ᾽ οὐδένα τρόπον προσδεχόμενον ἔπηλυν ἡγεμόνα:
διόπερ οὔθ᾽ οἱ τῶν Περσῶν βασιλεῖς ὕστερον οὔθ᾽
οἱ τῶν Μακεδόνων, καίπερ πλεῖστον ἰσχύσαντες,
<milestone unit="section" n="6" /> ἠδυνήθησαν τοῦτο τὸ ἔθνος καταδουλώσασθαι. καθόλου
γὰρ ἡ Ἀραβία δυσπολέμητός ἐστι ξενικαῖς
δυνάμεσι διὰ τὸ τὴν μὲν ἔρημον αὐτῆς εἶναι, τὴν
δὲ ἄνυδρον καὶ διειλημμένην φρέασι κεκρυμμένοις
καὶ μόνοις τοῖς ἐγχωρίοις γνωριζομένοις. <milestone unit="section" n="7" /> ὁ δ᾽ οὖν
τῶν Ἀσσυρίων βασιλεὺς Νίνος τὸν δυναστεύοντα
τῶν Ἀράβων παραλαβὼν ἐστράτευσε μετὰ πολλῆς
δυνάμεως ἐπὶ Βαβυλωνίους κατοικοῦντας ὅμορον
χώραν: κατ᾽ ἐκείνους δὲ τοὺς χρόνους ἡ μὲν νῦν
οὖσα Βαβυλὼν οὐκ ἦν ἐκτισμένη, κατὰ δὲ τὴν Βαβυλωνίαν
ὑπῆρχον ἄλλαι πόλεις ἀξιόλογοι: ῥᾳδίως
δὲ χειρωσάμενος τοὺς ἐγχωρίους διὰ τὸ τῶν ἐν τοῖς
πολέμοις κινδύνων ἀπείρως ἔχειν, τούτοις μὲν ἔταξε
<pb id="v.1.p.171" />
τελεῖν κατ᾽ ἐνιαυτὸν ὡρισμένους φόρους, τὸν δὲ
βασιλέα τῶν καταπολεμηθέντων λαβὼν μετὰ τῶν
τέκνων αἰχμάλωτον ἀπέκτεινε. 
<milestone unit="section" n="8" />μετὰ δὲ ταῦτα πολλοῖς 
πλήθεσιν εἰς τὴν Ἀρμενίαν ἐμβαλὼν καί τινας
 τῶν πόλεων ἀναστάτους ποιήσας κατεπλήξατο τοὺς
ἐγχωρίους: διόπερ ὁ βασιλεὺς αὐτῶν Βαρζάνης,
ὁρῶν αὑτὸν οὐκ ἀξιόμαχον ὄντα, μετὰ πολλῶν δώρων
ἀπήντησε καὶ πᾶν ἔφησε ποιήσειν τὸ προσταττόμενον.

<milestone unit="section" n="9" />ὁ δὲ Νίνος μεγαλοψύχως αὐτῷ χρησάμενος 
 τῆς τε Ἀρμενίας συνεχώρησεν ἄρχειν καὶ
φίλον ὄντα πέμπειν στρατιὰν καὶ τὴν χορηγίαν τῷ
σφετέρῳ στρατοπέδῳ. ἀεὶ δὲ μᾶλλον αὐξόμενος
ἐστράτευσεν εἰς τὴν Μηδίαν. 
<milestone unit="section" n="10" />ὁ δὲ ταύτης βασιλεὺς 
Φάρνος παραταξάμενος ἀξιολόγῳ δυνάμει καὶ λειφθείς,
 τῶν τε στρατιωτῶν τοὺς πλείους ἀπέβαλε καὶ
αὐτὸς μετὰ τέκνων ἑπτὰ καὶ γυναικὸς αἰχμάλωτος
ληφθεὶς ἀνεσταυρώθη.
</p></div2>

<div2 type="chapter" n="2" org="uniform" sample="complete"><p><milestone unit="section" n="1" />οὕτω δὲ τῶν πραγμάτων τῷ Νίνῳ προχωρούντων
δεινὴν ἐπιθυμίαν ἔσχε τοῦ καταστρέψασθαι τὴν
 Ἀσίαν ἅπασαν τὴν ἐντὸς Τανάιδος καὶ Νείλου: ὡς
ἐπίπαν γὰρ τοῖς εὐτυχοῦσιν ἡ τῶν πραγμάτων
εὔροια τὴν τοῦ πλείονος ἐπιθυμίαν παρίστησι.
διόπερ τῆς μὲν Μηδίας σατράπην ἕνα τῶν περὶ
αὑτὸν φίλων κατέστησεν, αὐτὸς δ᾽ ἐπῄει τὰ κατὰ
 τὴν Ἀσίαν ἔθνη καταστρεφόμενος, καὶ χρόνον ἑπτακαιδεκαετῆ
καταναλώσας πλὴν Ἰνδῶν καὶ Βακτριανῶν
τῶν ἄλλων ἁπάντων κύριος ἐγένετο. 
<milestone unit="section" n="2" />τὰς μὲν 
οὖν καθ᾽ ἕκαστα μάχας ἢ τὸν ἀριθμὸν ἁπάντων
<pb id="v.1.p.172" />
τῶν καταπολεμηθέντων οὐδεὶς τῶν συγγραφέων
ἀνέγραψε, τὰ δ᾽ ἐπισημότατα τῶν ἐθνῶν ἀκολούθως
Κτησίᾳ τῷ Κνιδίῳ πειρασόμεθα συντόμως ἐπιδραμεῖν.
<milestone unit="section" n="3" /> κατεστρέψατο μὲν γὰρ τῆς παραθαλαττίου
καὶ τῆς συνεχοῦς χώρας τήν τε Αἴγυπτον καὶ Φοινίκην,
ἔτι δὲ Κοίλην Συρίαν καὶ Κιλικίαν καὶ Παμφυλίαν
καὶ Λυκίαν, πρὸς δὲ ταύταις τήν τε Καρίαν
καὶ Φρυγίαν καὶ Μυσίαν καὶ Λυδίαν, προσηγάγετο
δὲ τήν τε Τρῳάδα καὶ τὴν ἐφ᾽ Ἑλλησπόντῳ Φρυγίαν
καὶ Προποντίδα καὶ Βιθυνίαν καὶ Καππαδοκίαν
καὶ τὰ κατὰ τὸν Πόντον ἔθνη βάρβαρα κατοικοῦντα
μέχρι Τανάιδος, ἐκυρίευσε δὲ τῆς τε Καδουσίων
χώρας καὶ Ταπύρων, ἔτι δ᾽ Ὑρκανίων καὶ
Δραγγῶν, πρὸς δὲ τούτοις Δερβίκων καὶ Καρμανίων
καὶ Χωρομναίων, ἔτι δὲ Βορκανίων καὶ Παρθυαίων,
ἐπῆλθε δὲ καὶ τὴν Περσίδα καὶ τὴν Σουσιανὴν
καὶ τὴν καλουμένην Κασπιανήν, εἰς ἥν εἰσιν εἰσβολαὶ
στεναὶ παντελῶς, διὸ καὶ προσαγορεύονται
Κάσπιαι πύλαι. <milestone unit="section" n="4" /> πολλὰ δὲ καὶ ἄλλα τῶν ἐλαττόνων
ἐθνῶν προσηγάγετο, περὶ ὧν μακρὸν ἂν εἴη λέγειν.
τῆς δὲ Βακτριανῆς οὔσης δυσεισβόλου καὶ πλήθη
μαχίμων ἀνδρῶν ἐχούσης, ἐπειδὴ πολλὰ πονήσας
ἄπρακτος ἐγένετο, τὸν μὲν πρὸς Βακτριανοὺς πόλεμον
εἰς ἕτερον ἀνεβάλετο καιρόν, τὰς δὲ δυνάμεις
ἀναγαγὼν εἰς τὴν Ἀσσυρίαν ἐξελέξατο τόπον εὔθετον εἰς πόλεως μεγάλης κτίσιν.</p></div2>

<div2 type="chapter" n="3" org="uniform" sample="complete"><p><milestone unit="section" n="1" /> ἐπιφανεστάτας γὰρ πράξεις
τῶν πρὸ αὐτοῦ κατειργασμένος ἔσπευδε τηλικαύτην
<pb id="v.1.p.173" />

κτίσαι τὸ μέγεθος πόλιν ὥστε μὴ μόνον
αὐτὴν εἶναι μεγίστην τῶν τότε οὐσῶν κατὰ πᾶσαν
τὴν οἰκουμένην, ἀλλὰ μηδὲ τῶν μεταγενεστέρων
ἕτερον ἐπιβαλόμενον ῥᾳδίως ἂν ὑπερθέσθαι. 
<milestone unit="section" n="2" />τὸν 
 μὲν οὖν τῶν Ἀράβων βασιλέα τιμήσας δώροις καὶ
λαφύροις μεγαλοπρεπέσιν ἀπέλυσε μετὰ τῆς ἰδίας
στρατιᾶς εἰς τὴν οἰκείαν, αὐτὸς δὲ τὰς πανταχόθεν
δυνάμεις καὶ παρασκευὰς πάντων τῶν ἐπιτηδείων
ἀθροίσας παρὰ τὸν Εὐφράτην ποταμὸν ἔκτισε πόλιν
 εὖ τετειχισμένην, ἑτερόμηκες αὐτῆς ὑποστησάμενος
τὸ σχῆμα. εἶχε δὲ τῶν μὲν μακροτέρων πλευρῶν
ἑκατέραν ἡ πόλις ἑκατὸν καὶ πεντήκοντα σταδίων,
τῶν δὲ βραχυτέρων ἐνενήκοντα. 
<milestone unit="section" n="3" />διὸ καὶ τοῦ σύμπαντος 
περιβόλου συσταθέντος ἐκ σταδίων τετρακοσίων
 καὶ ὀγδοήκοντα τῆς ἐλπίδος οὐ διεψεύσθη:
τηλικαύτην γὰρ πόλιν οὐδεὶς ὕστερον ἔκτισε κατά
τε τὸ μέγεθος τοῦ περιβόλου καὶ τὴν περὶ τὸ τεῖχος
μεγαλοπρέπειαν. τὸ μὲν γὰρ ὕψος εἶχε τὸ τεῖχος
ποδῶν ἑκατόν, τὸ δὲ πλάτος τρισὶν ἅρμασιν ἱππάσιμον
 ἦν: οἱ δὲ σύμπαντες πύργοι τὸν μὲν ἀριθμὸν
ἦσαν χίλιοι καὶ πεντακόσιοι, τὸ δ᾽ ὕψος εἶχον
ποδῶν διακοσίων. 
<milestone unit="section" n="4" />κατῴκισε δ᾽ εἰς αὐτὴν τῶν μὲν 
Ἀσσυρίων τοὺς πλείστους καὶ δυνατωτάτους, ἀπὸ
 δὲ τῶν ἄλλων ἐθνῶν τοὺς βουλομένους. καὶ τὴν
 μὲν πόλιν ὠνόμασεν ἀφ᾽ ἑαυτοῦ Νίνον, τοῖς δὲ κατοικισθεῖσι
πολλὴν τῆς ὁμόρου χώρας προσώρισεν.
</p></div2>

<div2 type="chapter" n="4" org="uniform" sample="complete"><p><milestone unit="section" n="1" />ἐπεὶ δὲ μετὰ τὴν κτίσιν ταύτην ὁ Νίνος ἐστράτευσεν
ἐπὶ τὴν Βακτριανήν, ἐν ᾗ Σεμίραμιν ἔγημε
<pb id="v.1.p.174" />
τὴν ἐπιφανεστάτην ἁπασῶν τῶν γυναικῶν ὧν παρειλήφαμεν,
ἀναγκαῖόν ἐστι περὶ αὐτῆς προειπεῖν πῶς
ἐκ ταπεινῆς τύχης εἰς τηλικαύτην προήχθη δόξαν.
<milestone unit="section" n="2" /> κατὰ τὴν Συρίαν τοίνυν ἔστι πόλις Ἀσκάλων, καὶ
ταύτης οὐκ ἄπωθεν λίμνη μεγάλη καὶ βαθεῖα πλήρης
ἰχθύων. παρὰ δὲ ταύτην ὑπάρχει τέμενος θεᾶς
ἐπιφανοῦς, ἣν ὀνομάζουσιν οἱ Σύροι Δερκετοῦν:
αὕτη δὲ τὸ μὲν πρόσωπον ἔχει γυναικός, τὸ δ᾽ ἄλλο
σῶμα πᾶν ἰχθύος διά τινας τοιαύτας αἰτίας. <milestone unit="section" n="3" /> μυθολογοῦσιν
οἱ λογιώτατοι τῶν ἐγχωρίων τὴν Ἀφροδίτην
προσκόψασαν τῇ προειρημένῃ θεᾷ δεινὸν ἐμβαλεῖν
ἔρωτα νεανίσκου τινὸς τῶν θυόντων οὐκ
ἀειδοῦς: τὴν δὲ Δερκετοῦν μιγεῖσαν τῷ Σύρῳ γεννῆσαι
μὲν θυγατέρα, καταισχυνθεῖσαν δ᾽ ἐπὶ τοῖς
ἡμαρτημένοις τὸν μὲν νεανίσκον ἀφανίσαι, τὸ δὲ
παιδίον εἴς τινας ἐρήμους καὶ πετρώδεις τόπους
ἐκθεῖναι: ἑαυτὴν δὲ διὰ τὴν αἰσχύνην καὶ λύπην
ῥίψασαν εἰς τὴν λίμνην μετασχηματισθῆναι τὸν τοῦ
σώματος τύπον εἰς ἰχθῦν: διὸ καὶ τοὺς Σύρους
μέχρι τοῦ νῦν ἀπέχεσθαι τούτου τοῦ ζῴου καὶ τιμᾶν
τοὺς ἰχθῦς ὡς θεούς. <milestone unit="section" n="4" /> περὶ δὲ τὸν τόπον ὅπου τὸ
βρέφος ἐξετέθη πλήθους περιστερῶν ἐννεοττεύοντος
παραδόξως καὶ δαιμονίως ὑπὸ τούτων τὸ παιδίον
διατρέφεσθαι: τὰς μὲν γὰρ ταῖς πτέρυξι περιεχούσας
τὸ σῶμα τοῦ βρέφους πανταχόθεν θάλπειν, τὰς
δ᾽ ἐκ τῶν σύνεγγυς ἐπαύλεων, ὁπότε τηρήσειαν τούς
<pb id="v.1.p.175" />

τε βουκόλους καὶ τοὺς ἄλλους νομεῖς ἀπόντας, ἐν
τῷ στόματι φερούσας γάλα διατρέφειν παρασταζούσας
ἀνὰ μέσον τῶν χειλῶν. 
<milestone unit="section" n="5" />ἐνιαυσίου δὲ τοῦ 
παιδίου γενομένου καὶ στερεωτέρας τροφῆς προσδεομένου,
 τὰς περιστερὰς ἀποκνιζούσας ἀπὸ τῶν
τυρῶν παρέχεσθαι τροφὴν ἀρκοῦσαν. τοὺς δὲ νομεῖς
ἐπανιόντας καὶ θεωροῦντας περιβεβρωμένους
τοὺς τυροὺς θαυμάσαι τὸ παράδοξον: παρατηρήσαντας
οὖν καὶ μαθόντας τὴν αἰτίαν εὑρεῖν τὸ βρέφος,
 διαφέρον τῲ κάλλει. 
<milestone unit="section" n="6" />εὐθὺς οὖν αὐτὸ κομίσαντας 
 εἰς τὴν ἔπαυλιν δωρήσασθαι τῷ προεστηκότι
τῶν βασιλικῶν κτηνῶν, ὄνομα Σίμμᾳ: καὶ
τοῦτον ἄτεκνον ὄντα τὸ παιδίον τρέφειν ὡς θυγάτριον
μετὰ πάσης ἐπιμελείας, ὄνομα θέμενον Σεμίραμιν,
 ὅπερ ἐστὶ κατὰ τὴν τῶν Σύρων διάλεκτον
παρωνομασμένον ἀπὸ τῶν περιστερῶν, ἃς ἀπ᾽ ἐκείνων
τῶν χρόνων οἱ κατὰ Συρίαν ἅπαντες διετέλεσαν
ὡς θεὰς τιμῶντες.
</p></div2>

<div2 type="chapter" n="5" org="uniform" sample="complete"><p><milestone unit="section" n="1" />τὰ μὲν οὖν κατὰ τὴν γένεσιν τῆς Σεμιράμιδος
 μυθολογούμενα σχεδὸν ταῦτ᾽ ἔστιν. ἤδη δ᾽ αὐτῆς
ἡλικίαν ἐχούσης γάμου καὶ τῷ κάλλει πολὺ τὰς
ἄλλας παρθένους διαφερούσης, ἀπεστάλη παρὰ βασιλέως
ὕπαρχος ἐπισκεψόμενος τὰ βασιλικὰ κτήνη:
οὗτος δ᾽ ἐκαλεῖτο μὲν Ὄννης, πρῶτος δ᾽ ἦν τῶν
 ἐκ τοῦ βασιλικοῦ συνεδρίου καὶ τῆς Συρίας ἁπάσης
ἀποδεδειγμένος ὕπαρχος. ὃς καταλύσας παρὰ
<pb id="v.1.p.176" />
τῷ Σίμμᾳ καὶ θεωρήσας τὴν Σεμίραμιν ἐθηρεύθη
τῷ κάλλει: διὸ καὶ τοῦ Σίμμα καταδεηθεὶς αὑτῷ
δοῦναι τὴν παρθένον εἰς γάμον ἔννομον, ἀπήγαγεν
αὐτὴν εἰς Νίνον, καὶ γήμας ἐγέννησε δύο παῖδας,
<milestone unit="section" n="2" /> Ὑαπάτην καὶ Ὑδάσπην. τῆς δὲ Σεμιράμιδος ἐχούσης
καὶ τἄλλα ἀκόλουθα τῇ περὶ τὴν ὄψιν εὐπρεπείᾳ,
συνέβαινε τὸν ἄνδρα τελέως ὑπ᾽ αὐτῆς δεδουλῶσθαι,
καὶ μηδὲν ἄνευ τῆς ἐκείνης γνώμης
πράττοντα κατευστοχεῖν ἐν πᾶσι. <milestone unit="section" n="3" /> καθ᾽ ὃν δὴ χρόνον
ὁ βασιλεύς, ἐπειδὴ τὰ περὶ τὴν κτίσιν τῆς ὁμωνύμου
πόλεως συνετέλεσε, στρατεύειν ἐπὶ Βακτριανοὺς
ἐπεχείρησεν. εἰδὼς δὲ τά τε πλήθη καὶ τὴν
ἀλκὴν τῶν ἀνδρῶν, ἔτι δὲ τὴν χώραν ἔχουσαν
πολλοὺς τόπους ἀπροσίτους διὰ τὴν ὀχυρότητα,
κατέλεξεν ἐξ ἁπάντων τῶν ὑπ᾽ αὐτὸν ἐθνῶν στρατιωτῶν
πλῆθος: ἐπεὶ γὰρ τῆς πρότερον στρατείας
ἀποτετευχὼς ἦν, ἔσπευδε πολλαπλασίονι παραγενέσθαι
δυνάμει πρὸς τὴν Βακτριανήν. <milestone unit="section" n="4" /> συναχθείσης δὲ
τῆς στρατιᾶς πανταχόθεν ἠριθμήθησαν, ὡς Κτησίας
ἐν ταῖς ἱστορίαις ἀναγέγραφε, πεζῶν μὲν ἑκατὸν
ἑβδομήκοντα μυριάδες, ἱππέων δὲ μιᾷ πλείους τῶν
εἴκοσι μυριάδων, ἅρματα δὲ δρεπανηφόρα μικρὸν
ἀπολείποντα τῶν μυρίων ἑξακοσίων. <milestone unit="section" n="5" /> ἔστι μὲν οὖν
ἄπιστον τοῖς αὐτόθεν ἀκούσασι τὸ πλῆθος τῆς
στρατιᾶς, οὐ μὴν ἀδύνατόν γε φανήσεται τοῖς ἀναθεωροῦσι
τὸ τῆς Ἀσίας μέγεθος καὶ τὰ πλήθη τῶν
κατοικούντων αὐτὴν ἐθνῶν. εἰ γάρ τις ἀφεὶς τὴν
<pb id="v.1.p.177" />

ἐπὶ Σκύθας Δαρείου στρατείαν μετὰ ὀγδοήκοντα
 μυριάδων καὶ τὴν Ξέρξου διάβασιν ἐπὶ τὴν Ἑλλάδα
τοῖς ἀναριθμήτοις πλήθεσι, τὰς ἐχθὲς καὶ πρῴην
συντελεσθείσας πράξεις ἐπὶ τῆς Εὐρώπης σκέψαιτο,
 τάχιον ἂν πιστὸν ἡγήσαιτο τὸ ῥηθέν. 
<milestone unit="section" n="6" />κατὰ μὲν οὖν 
τὴν Σικελίαν ὁ Διονύσιος ἐκ μιᾶς τῆς τῶν Συρακοσίων
πόλεως ἐξήγαγεν ἐπὶ τὰς στρατείας πεζῶν
μὲν δώδεκα μυριάδας, ἱππεῖς δὲ μυρίους καὶ δισχιλίους,
ναῦς δὲ μακρὰς ἐξ ἑνὸς λιμένος τετρακοσίας,
 ὧν ἦσαν ἔνιαι τετρήρεις καὶ πεντήρεις: 
<milestone unit="section" n="7" />Ῥωμαῖοι δὲ 
μικρὸν πρὸ τῶν Ἀννιβαϊκῶν καιρῶν, προορώμενοι
τὸ μέγεθος τοῦ πολέμου, κατέγραψαν τοὺς κατὰ τὴν
Ἰταλίαν ἐπιτηδείους εἰς <del status="unremarkable">τὴν</del> στρατείαν πολίτας τε
καὶ συμμάχους, ὧν ὁ σύμπας ἀριθμὸς μικρὸν ἀπέλιπε
 τῶν ἑκατὸν μυριάδων: καίτοι γ᾽ ἕνεκα πλήθους
ἀνθρώπων τὴν Ἰταλίαν ὅλην οὐκ ἄν τις συγκρίνειε
πρὸς ἓν ἔθνος τῶν κατὰ τὴν Ἀσίαν. ταῦτα
μὲν οὖν ἡμῖν εἰρήσθω πρὸς τοὺς ἐκ τῆς νῦν περὶ
τὰς πόλεις οὔσης ἐρημίας τεκμαιρομένους τὴν παλαιὰν
 τῶν ἐθνῶν πολυανθρωπίαν.
</p></div2>

<div2 type="chapter" n="6" org="uniform" sample="complete"><p><milestone unit="section" n="1" />ὁ δ᾽ οὖν Νίνος μετὰ τοσαύτης δυνάμεως στρατεύσας
εἰς τὴν Βακτριανὴν ἠναγκάζετο, δυσειδβόλων
τῶν τόπων καὶ στενῶν ὄντων, κατὰ μέρος ἄγειν
τὴν δύναμιν. 
<milestone unit="section" n="2" />ἡ γὰρ Βακτριανὴ χώρα πολλαῖς καὶ 
 μεγάλαις οἰκουμένη πόλεσι μίαν μὲν εἶχεν ἐπιφανεστάτην,
ἐν ᾗ συνέβαινεν εἶναι καὶ τὰ βασίλεια:
αὕτη δ᾽ ἐκαλεῖτο μὲν Βάκτρα, μεγέθει δὲ καὶ τῇ
κατὰ τὴν ἀκρόπολιν ὀχυρότητι πολὺ πασῶν διέφερε.
<pb id="v.1.p.178" />
βασιλεύων δ᾽ αὐτῆς Ὀξυάρτης κατέγραψεν ἅπαντας
τοὺς ἐν ἡλικίᾳ στρατείας ὄντας, οἳ τὸν ἀριθμὸν
ἠθροίσθησαν εἰς τετταράκοντα μυριάδας. <milestone unit="section" n="3" /> ἀναλαβὼν
οὖν τὴν δύναμιν καὶ τοῖς πολεμίοις ἀπαντήσας περὶ
τὰς εἰσβολάς, εἴασε μέρος τῆς τοῦ Νίνου στρατιᾶς
εἰσβαλεῖν: ἐπεὶ δ᾽ ἔδοξεν ἱκανὸν ἀποβεβηκέναι τῶν
πολεμίων πλῆθος εἰς τὸ πεδίον, ἐξέταξε τὴν ἰδίαν
δύναμιν. γενομένης δὲ μάχης ἰσχυρᾶς οἱ Βακτριανοὶ
τοὺς Ἀσσυρίους τρεψάμενοι καὶ τὸν διωγμὸν μέχρι
τῶν ὑπερκειμένων ὀρῶν ποιησάμενοι διέφθειραν
τῶν πολεμίων εἰς δέκα μυριάδας. <milestone unit="section" n="4" /> μετὰ δὲ ταῦτα
πάσης τῆς δυνάμεως εἰσβαλούσης, κρατούμενοι τοῖς
πλήθεσι κατὰ πόλεις ἀπεχώρησαν, ἕκαστοι ταῖς
ἰδίαις πατρίσι βοηθήσοντες. τὰς μὲν οὖν ἄλλας ὁ
Νίνος ἐχειρώσατο ῥᾳδίως, τὰ δὲ Βάκτρα διά τε τὴν
ὀχυρότητα καὶ τὴν ἐν αὐτῇ παρασκευὴν ἠδυνάτει
κατὰ κράτος ἑλεῖν. <milestone unit="section" n="5" /> πολυχρονίου δὲ τῆς πολιορκίας
γινομένης, ὁ τῆς Σεμιράμιδος ἀνήρ, ἐρωτικῶς ἔχων
πρὸς τὴν γυναῖκα καὶ συστρατευόμενος τῷ βασιλεῖ,
μετεπέμψατο τὴν ἄνθρωπον. ἡ δὲ συνέσει καὶ τόλμῃ
καὶ τοῖς ἄλλοις τοῖς πρὸς ἐπιφάνειαν συντείνουσι
κεχορηγημένη καιρὸν ἔλαβεν ἐπιδείξασθαι τὴν ἰδίαν
ἀρετήν. <milestone unit="section" n="6" /> πρῶτον μὲν οὖν πολλῶν ἡμερῶν ὁδὸν
μέλλουσα διαπορεύεσθαι στολὴν ἐπραγματεύσατο δι᾽ ἧς οὐκ ἦν διαγνῶναι τὸν περιβεβλημένον πότερον
<pb id="v.1.p.179" />

ἀνήρ ἐστιν ἢ γυνή. αὕτη δ᾽ ἦν εὔχρηστος αὐτῇ
πρός τε τὰς ἐν τοῖς καύμασιν ὁδοιπορίας εἰς τὸ
διατηρῆσαι τὸν τοῦ σώματος χρῶτα καὶ πρὸς τὰς
ἐν τῷ πράττειν ὃ βούλοιτο χρείας, εὐκίνητος οὖσα
 καὶ νεανική, καὶ τὸ σύνολον τοσαύτη τις ἐπῆν αὐτῇ
χάρις ὥσθ᾽ ὕστερον Μήδους ἡγησαμένους τῆς Ἀσίας
φορεῖν τὴν Σεμιράμιδος στολήν, καὶ μετὰ ταῦθ᾽
ὁμοίως Πέρσας. 
<milestone unit="section" n="7" />παραγενομένη δ᾽ εἰς τὴν Βακτριανὴν 
καὶ κατασκεψαμένη τὰ περὶ τὴν πολιορκίαν,
 ἑώρα κατὰ μὲν τὰ πεδία καὶ τοὺς εὐεφόδους τῶν
τόπων προσβολὰς γινομένας, πρὸς δὲ τὴν ἀκρόπολιν
οὐδένα προσιόντα διὰ τὴν ὀχυρότητα, καὶ τοὺς ἔνδον
ἀπολελοιπότας τὰς ἐνταῦθα φυλακὰς καὶ παραβοηθοῦντας
τοῖς ἐπὶ τῶν κάτω τειχῶν κινδυνεύουσι.
 
<milestone unit="section" n="8" />διόπερ παραλαβοῦσα τῶν στρατιωτῶν τοὺς πετροβατεῖν 
εἰωθότας, καὶ μετὰ τούτων διά τινος χαλεπῆς
φάραγγος προσαναβᾶσα, κατελάβετο μέρος τῆς ἀκροπόλεως
καὶ τοῖς πολιορκοῦσι τὸ κατὰ τὸ πεδίον
τεῖχος ἐσήμηνεν. οἱ δ᾽ ἔνδον ἐπὶ τῇ καταλήψει τῆς
 ἄκρας καταπλαγέντες ἐξέλιπον τὰ τείχη καὶ τὴν
σωτηρίαν ἀπέγνωσαν. 
<milestone unit="section" n="9" />τοῦτον δὲ τὸν τρόπον ἁλούσης 
τῆς πόλεως ὁ βασιλεὺς θαυμάσας τὴν ἀρετὴν
τῆς γυναικὸς τὸ μὲν πρῶτον μεγάλαις δωρεαῖς
αὐτὴν ἐτίμησε, μετὰ δὲ ταῦτα διὰ τὸ κάλλος τῆς
 ἀνθρώπου σχὼν ἐρωτικῶς ἐπεχείρησε τὸν ἄνδρα
πείθειν ἑκουσίως αὐτῷ παραχωρῆσαι, ἐπαγγειλάμενος
<pb id="v.1.p.180" />
ἀντὶ ταύτης τῆς χάριτος αὐτῷ συνοικιεῖν τὴν ἰδίαν
θυγατέρα Σωσάνην. <milestone unit="section" n="10" /> δυσχερῶς δ᾽ αὐτοῦ φέροντος,
ἠπείλησεν ἐκκόψειν τὰς ὁράσεις μὴ προχείρως ὑπηρετοῦντος
τοῖς προστάγμασιν. ὁ δὲ Ὄννης ἅμα μὲν
τὰς τοῦ βασιλέως ἀπειλὰς δείσας, ἅμα δὲ διὰ τὸν
ἔρωτα περιπεσὼν λύττῃ τινὶ καὶ μανίᾳ, βρόχον
ἑαυτῷ περιθεὶς ἀνεκρέμασε. Σεμίραμις μὲν οὖν διὰ
τοιαύτας αἰτίας εἰς βασιλικὸν ἦλθε πρόσχημα.
</p></div2>

<div2 type="chapter" n="7" org="uniform" sample="complete"><p><milestone unit="section" n="1" /> ὁ δὲ Νίνος τούς τε ἐν Βάκτροις παρέλαβε θησαυρούς,
ἔχοντας πολὺν ἄργυρόν τε καὶ χρυσόν,
καὶ τὰ κατὰ τὴν Βακτριανὴν καταστήσας ἀπέλυσε
τὰς δυνάμεις. μετὰ δὲ ταῦτα γεννήσας ἐκ Σεμιράμιδος
υἱὸν Νινύαν ἐτελεύτησε, τὴν γυναῖκα ἀπολιπὼν
βασίλισσαν. τὸν δὲ Νίνον ἡ Σεμίραμις ἔθαψεν
ἐν τοῖς βασιλείοις, καὶ κατεσκεύασεν ἐπ᾽ αὐτῷ
χῶμα παμμέγεθες, οὗ τὸ μὲν ὕψος ἦν ἐννέα σταδίων,
<milestone unit="section" n="2" /> τὸ δ᾽ εὖρος, ὥς φησι Κτησίας, δέκα. διὸ καὶ
τῆς πόλεως παρὰ τὸν Εὐφράτην ἐν πεδίῳ κειμένης
ἀπὸ πολλῶν σταδίων ἐφαίνετο τὸ χῶμα καθαπερεί
τις ἀκρόπολις: ὃ καὶ μέχρι τοῦ νῦν φασι διαμένειν,
καίπερ τῆς Νίνου κατεσκαμμένης ὑπὸ Μήδων, ὅτε
κατέλυσαν τὴν Ἀσσυρίων βασιλείαν. ἡ δὲ Σεμίραμις,
οὖσα φύσει μεγαλεπίβολος καὶ φιλοτιμουμένη
τῇ δόξῃ τὸν βεβασιλευκότα πρὸ αὐτῆς ὑπερθέσθαι,
πόλιν μὲν ἐπεβάλετο κτίζειν ἐν τῇ Βαβυλωνίᾳ,
ἐπιλεξαμένη δὲ τοὺς πανταχόθεν ἀρχιτέκτονας
καὶ τεχνίτας, ἔτι δὲ τὴν ἄλλην χορηγίαν παρασκευασαμένη,
<pb id="v.1.p.181" />
συνήγαγεν ἐξ ἁπάσης τῆς βασιλείας
πρὸς τὴν τῶν ἔργων συντέλειαν ἀνδρῶν μυριάδας
διακοσίας. 
<milestone unit="section" n="3" />ἀπολαβοῦσα δὲ τὸν Εὐφράτην ποταμὸν 
εἰς μέσον περιεβάλετο τεῖχος τῇ πόλει σταδίων
 ἑξήκοντα καὶ τριακοσίων, διειλημμένον πύργοις
πυκνοῖς καὶ μεγάλοις, ὥς φησι Κτησίας ὁ Κνίδιος,
ὡς δὲ Κλείταρχος καὶ τῶν ὕστερον μετ᾽ Ἀλεξάνδρου
διαβάντων εἰς τὴν Ἀσίαν τινὲς ἀνέγραψαν, τριακοσίων
ἑξήκοντα πέντε σταδίων: καὶ προστιθέασιν
 ὅτι τῶν ἴσων ἡμερῶν εἰς τὸν ἐνιαυτὸν οὐσῶν ἐφιλοτιμήθη
τὸν ἴσον ἀριθμὸν τῶν σταδίων ὑποστήσασθαι.

<milestone unit="section" n="4" />ὀπτὰς δὲ πλίνθους εἰς ἄσφαλτον ἐνδησαμένη 
τεῖχος κατεσκεύασε τὸ μὲν ὕψος, ὡς μὲν Κτησίας
φησί, πεντήκοντα ὀργυιῶν, ὡς δ᾽ ἔνιοι τῶν νεωτέρων
 ἔγραψαν, πηχῶν πεντήκοντα, τὸ δὲ πλάτος πλέον
ἢ δυσὶν ἅρμασιν ἱππάσιμον: πύργους δὲ τὸν μὲν
ἀριθμὸν διακοσίους καὶ πεντήκοντα, τὸ δ᾽ ὕψος καὶ
πλάτος ἐξ ἀναλόγου τῷ βάρει τῶν κατὰ τὸ τεῖχος
ἔργων. 
<milestone unit="section" n="5" />οὐ χρὴ δὲ θαυμάζειν εἰ τηλικούτου τὸ μέγεθος 
 τοῦ περιβόλου καθεστῶτος ὀλίγους πύργους κατεσκεύασεν:
ἐπὶ πολὺν γὰρ τόπον τῆς πόλεως ἕλεσι
περιεχομένης, κατὰ τοῦτον τὸν τόπον οὐκ ἔδοξεν αὐτῇ
πύργους οἰκοδομεῖν, τῆς φύσεως τῶν ἑλῶν ἱκανὴν
 παρεχομένης ὀχυρότητα. ἀνὰ μέσον δὲ τῶν οἰκιῶν
 καὶ τῶν τειχῶν ὁδὸς πάντῃ κατελέλειπτο δίπλεθρος.
<pb id="v.1.p.182" />
</p></div2>

<div2 type="chapter" n="8" org="uniform" sample="complete"><p><milestone unit="section" n="1" /> πρὸς δὲ τὴν ὀξύτητα τῆς τούτων οἰκοδομίας
ἑκάστῳ τῶν φίλων στάδιον διεμέτρησε, δοῦσα τὴν
ἱκανὴν εἰς τοῦτο χορηγίαν καὶ διακελευσαμένη τέλος
ἐπιθεῖναι τοῖς ἔργοις ἐν ἐνιαυτῷ. <milestone unit="section" n="2" /> ὧν ποιησάντων
τὸ προσταχθὲν μετὰ πολλῆς σπουδῆς, τούτων μὲν
ἀπεδέξατο τὴν φιλοτιμίαν, αὐτὴ δὲ κατὰ τὸ στενώτατον
μέρος τοῦ ποταμοῦ γέφυραν σταδίων πέντε
τὸ μῆκος κατεσκεύασεν, εἰς βυθὸν φιλοτέχνως καθεῖσα
τοὺς κίονας, οἳ διεστήκεσαν ἀπ᾽ ἀλλήλων
πόδας δώδεκα. τοὺς δὲ συνερειδομένους λίθους
τόρμοις σιδηροῖς διελάμβανε, καὶ τὰς τούτων ἁρμονίας
ἐπλήρου μόλιβδον ἐντήκουσα. τοῖς δὲ κίοσι
πρὸ τῶν τὸ ῥεῦμα δεχομένων πλευρῶν γωνίας προκατεσκεύασεν
ἐχούσας τὴν ἀπορροὴν περιφερῆ καὶ
συνδεδεμένην κατ᾽ ὀλίγον ἕως τοῦ κατὰ τὸν κίονα
πλάτους, ὅπως αἱ μὲν περὶ τὰς γωνίας ὀξύτητες
τέμνωσι τὴν καταφορὰν τοῦ ῥεύματος, αἱ δὲ περιφέρειαι
τῇ τούτου βίᾳ συνείκουσαι πραΰνωσι τὴν
σφοδρότητα τοῦ ποταμοῦ. <milestone unit="section" n="3" /> ἡ μὲν οὖν γέφυρα, κεδρίναις
καὶ κυπαριττίναις δοκοῖς, ἔτι δὲ φοινίκων
στελέχεσιν ὑπερμεγέθεσι κατεστεγασμένη καὶ τριάκοντα
ποδῶν οὖσα τὸ πλάτος, οὐδενὸς ἐδόκει τῶν
Σεμιράμιδος ἔργων τῇ φιλοτεχνίᾳ λείπεσθαι. ἐξ
ἑκατέρου δὲ μέρους τοῦ ποταμοῦ κρηπῖδα πολυτελῆ
κατεσκεύασε παραπλησίαν κατὰ τὸ πλάτος τοῖς τείχεσιν
ἐπὶ σταδίους ἑκατὸν ἑξήκοντα. ᾠκοδόμησε δὲ
καὶ βασίλεια διπλᾶ παρ᾽ αὐτὸν τὸν ποταμὸν ἐξ
ἑκατέρου μέρους τῆς γεφύρας, ἐξ ὧν ἅμ᾽ ἔμελλε τήν
<pb id="v.1.p.183" />

τε πόλιν ἅπασαν κατοπτεύσειν καὶ καθαπερεὶ τὰς
κλεῖς ἕξειν τῶν ἐπικαιροτάτων τῆς πόλεως τόπων.

<milestone unit="section" n="4" />τοῦ δ᾽ Εὐφράτου διὰ μέσης τῆς Βαβυλῶνος ῥέοντος 
καὶ πρὸς μεσημβρίαν καταφερομένου, τῶν βασιλείων
 τὰ μὲν πρὸς ἀνατολὴν ἔνευε, τὰ δὲ πρὸς δύσιν,
ἀμφότερα δὲ πολυτελῶς κατεσκεύαστο. τοῦ μὲν γὰρ
<del status="unremarkable">εἰς τὸ</del> πρὸς ἑσπέραν κειμένου μέρους ἐποίησε τὸν
πρῶτον περίβολον ἑξήκοντα σταδίων, ὑψηλοῖς καὶ
πολυτελέσι τείχεσιν ὠχυρωμένον, ἐξ ὀπτῆς πλίνθου.
 ἕτερον δ᾽ ἐντὸς τούτου κυκλοτερῆ κατεσκεύασε, καθ᾽
ὃν ἐν ὠμαῖς ἔτι ταῖς πλίνθοις διετετύπωτο θηρία
παντοδαπὰ τῇ τῶν χρωμάτων φιλοτεχνίᾳ τὴν ἀλήθειαν
 ἀπομιμούμενα: 
<milestone unit="section" n="5" />οὗτος δ᾽ ὁ περίβολος ἦν τὸ 
μὲν μῆκος σταδίων τετταράκοντα, τὸ δὲ πλάτος
 ἐπὶ τριακοσίας πλίνθους, τὸ δ᾽ ὕψος, ὡς Κτησίας
φησίν, ὀργυιῶν πεντήκοντα: τῶν δὲ πύργων ὑπῆρχε
τὸ ὕψος ὀργυιῶν ἑβδομήκοντα. 
<milestone unit="section" n="6" />κατεσκεύασε δὲ καὶ 
τρίτον ἐνδοτέρω περίβολον, ὃς περιεῖχεν ἀκρόπολιν,
ἧς ἡ μὲν περίμετρος ἦν σταδίων εἴκοσι, τὸ δὲ ὕψος
 καὶ πλάτος τῆς οἰκοδομίας ὑπεραῖρον τοῦ μέσου
τείχους τὴν κατασκευήν. ἐνῆσαν δ᾽ ἔν τε τοῖς πύργοις
καὶ τείχεσι ζῷα παντοδαπὰ φιλοτέχνως τοῖς τε
χρώμασι καὶ τοῖς τῶν τύπων ἀπομιμήμασι κατεσκευασμένα:
τὸ δ᾽ ὅλον ἐπεποίητο κυνήγιον παντοίων
 θηρίων ὑπάρχον πλῆρες, ὧν ἦσαν τὰ μεγέθη
πλέον ἢ πηχῶν τεττάρων. κατεσκεύαστο δ᾽ ἐν αὐτοῖς
καὶ ἡ Σεμίραμις ἀφ᾽ ἵππου πάρδαλιν ἀκοντίζουσα,
<pb id="v.1.p.184" />
καὶ πλησίον αὐτῆς ὁ ἀνὴρ Νίνος παίων ἐκ χειρὸς
λέοντα λόγχῃ. <milestone unit="section" n="7" /> ἐπέστησε δὲ καὶ πύλας τριττάς, <del status="unremarkable">ἐφ᾽</del>
ὧν ὑπῆρχον διτταὶ χαλκαῖ διὰ μηχανῆς ἀνοιγόμεναι.
ταῦτα μὲν οὖν τὰ βασίλεια καὶ τῷ μεγέθει
καὶ ταῖς κατασκευαῖς πολὺ προεῖχε τῶν ὄντων ἐπὶ
θάτερα μέρη τοῦ ποταμοῦ. ἐκεῖνα γὰρ εἶχε τὸν μὲν
περίβολον τοῦ τείχους τριάκοντα σταδίων ἐξ ὀπτῆς
πλίνθου, ἀντὶ δὲ τῆς περὶ τὰ ζῷα φιλοτεχνίας χαλκᾶς
εἰκόνας Νίνου καὶ Σεμιράμιδος καὶ τῶν ὑπάρχων,
ἔτι δὲ Διός, ὃν καλοῦσιν οἱ Βαβυλώνιοι Βῆλον:
ἐνῆσαν δὲ καὶ παρατάξεις καὶ κυνήγια παντοδαπά,
ποικίλην ψυχαγωγίαν παρεχόμενα τοῖς θεωμένοις.
</p></div2>

<div2 type="chapter" n="9" org="uniform" sample="complete"><p><milestone unit="section" n="1" /> μετὰ δὲ ταῦτα τῆς Βαβυλωνίας ἐκλεξαμένη τὸν
ταπεινότατον τόπον ἐποίησε δεξαμενὴν τετράγωνον,
ἧς ἦν ἑκάστη πλευρὰ σταδίων τριακοσίων, ἐξ
ὀπτῆς πλίνθου καὶ ἀσφάλτου κατεσκευασμένην καὶ
τὸ βάθος ἔχουσαν ποδῶν τριάκοντα καὶ πέντε. <milestone unit="section" n="2" /> εἰς
ταύτην δ᾽ ἀποστρέψασα τὸν ποταμὸν κατεσκεύασεν
ἐκ τῶν ἐπὶ τάδε βασιλείων εἰς θάτερα διώρυχα: ἐξ
ὀπτῆς δὲ πλίνθου συνοικοδομήσασα τὰς καμάρας
ἐξ ἑκατέρου μέρους ἀσφάλτῳ κατέχρισεν ἡψημένῃ,
μέχρι οὗ τὸ πάχος τοῦ χρίσματος ἐποίησε πηχῶν
τεττάρων. τῆς δὲ διώρυχος ὑπῆρχον οἱ μὲν τοῖχοι
τὸ πλάτος ἐπὶ πλίνθους εἴκοσι, τὸ δ᾽ ὕψος χωρὶς
τῆς καμφθείσης ψαλίδος ποδῶν δώδεκα, τὸ δὲ
πλάτος ποδῶν πεντεκαίδεκα. <milestone unit="section" n="3" /> ἐν ἡμέραις δ᾽ ἑπτὰ
κατασκευασθείσης αὐτῆς ἀποκατέστησε τὸν ποταμὸν
<pb id="v.1.p.185" />
ἐπὶ τὴν προϋπάρχουσαν ῥύσιν, ὥστε τοῦ ῥεύματος
 ἐπάνω τῆς διώρυχος φερομένου δύνασθαι τὴν Σεμίραμιν
ἐκ τῶν πέραν βασιλείων ἐπὶ θάτερα διαπορεύεσθαι
μὴ διαβαίνουσαν τὸν ποταμόν. ἐπέστησε
 δὲ καὶ πύλας τῇ διώρυχι χαλκᾶς ἐφ᾽ ἑκάτερον
μέρος, αἳ διέμειναν μέχρι τῆς <del status="unremarkable">τῶν</del> Περσῶν
βασιλείας. 
<milestone unit="section" n="4" />μετὰ δὲ ταῦτα ἐν μέσῃ τῇ πόλει κατεσκεύασεν 
ἱερὸν Διός, %5ὃν καλοῦσιν οἱ Βαβυλώνιοι,
καθάπερ εἰρήκαμεν, Βῆλον. περὶ τούτου δὲ τῶν
 συγγραφέων διαφωνούντων, καὶ τοῦ κατασκευάσματος
διὰ τὸν χρόνον καταπεπτωκότος, οὐκ ἔστιν
ἀποφήνασθαι τἀκριβές. ὁμολογεῖται δ᾽ ὑψηλὸν γεγενῆσθαι
καθ᾽ ὑπερβολήν, καὶ τοὺς Χαλδαίους ἐν
αὐτῷ τὰς τῶν ἄστρων πεποιῆσθαι παρατηρήσεις,
 ἀκριβῶς θεωρουμένων τῶν τ᾽ ἀνατολῶν καὶ δύσεων
διὰ τὸ τοῦ κατασκευάσματος ὕψος. 
<milestone unit="section" n="5" />τῆς δ᾽ ὅλης 
οἰκοδομίας ἐξ ἀσφάλτου %5καὶ πλίνθου πεφιλοτεχνημένης
πολυτελῶς, ἐπ᾽ ἄκρας τῆς ἀναβάσεως τρία
κατεσκεύασεν ἀγάλματα χρυσᾶ σφυρήλατα, Διός,
 Ἥρας, Ῥέας. τούτων δὲ τὸ μὲν τοῦ Διὸς ἑστηκὸς
ἦν καὶ διαβεβηκός, ὑπάρχον δὲ ποδῶν τετταράκοντα
τὸ μῆκος σταθμὸν εἶχε χιλίων ταλάντων Βαβυλωνίων:
τὸ δὲ τῆς Ῥέας ἐπὶ δίφρου καθήμενον χρυσοῦ
τὸν ἴσον σταθμὸν εἶχε τῷ προειρημένῳ: ἐπὶ δὲ
 τῶν γονάτων αὐτῆς εἱστήκεσαν λέοντες δύο, καὶ
πλησίον ὄφεις ὑπερμεγέθεις ἀργυροῖ, τριάκοντα ταλάντων
ἕκαστος ἔχων τὸ βάρος. 
<milestone unit="section" n="6" />τὸ δὲ τῆς Ἥρας 
ἑστηκὸς ἦν ἄγαλμα, σταθμὸν ἔχον ταλάντων ὀκτακοσίων,
<pb id="v.1.p.186" />
καὶ τῇ μὲν δεξιᾷ χειρὶ κατεῖχε τῆς κεφαλῆς
ὄφιν, τῇ δ᾽ ἀριστερᾷ σκῆπτρον λιθοκόλλητον.
<milestone unit="section" n="7" /> τούτοις δὲ πᾶσι κοινὴ παρέκειτο τράπεζα χρυσῆ
σφυρήλατος, τὸ μὲν μῆκος ποδῶν τετταράκοντα, τὸ
δ᾽ εὖρος πεντεκαίδεκα, σταθμὸν ἔχουσα ταλάντων
πεντακοσίων. ἐπὶ δὲ ταύτης ἐπέκειντο δύο καρχήσια,
<milestone unit="section" n="8" /> σταθμὸν ἔχοντα τριάκοντα ταλάντων. ἦσαν
δὲ καὶ θυμιατήρια τὸν μὲν ἀριθμὸν ἴσα, τὸν δὲ
σταθμὸν ἑκάτερον ταλάντων τριακοσίων: ὑπῆρχον
δὲ καὶ κρατῆρες χρυσοῖ τρεῖς, ὧν ὁ μὲν τοῦ Διὸς
εἷλκε τάλαντα Βαβυλώνια χίλια καὶ διακόσια, τῶν
δ᾽ ἄλλων ἑκάτερος ἑξακόσια. <milestone unit="section" n="9" /> ἀλλὰ ταῦτα μὲν οἱ
τῶν Περσῶν βασιλεῖς ὕστερον ἐσύλησαν: τῶν δὲ
βασιλείων καὶ τῶν ἄλλων κατασκευασμάτων ὁ χρόνος
τὰ μὲν ὁλοσχερῶς ἠφάνισε, τὰ δ᾽ ἐλυμήνατο:
καὶ γὰρ αὐτῆς τῆς Βαβυλῶνος νῦν βραχύ τι μέρος
οἰκεῖται, τὸ δὲ πλεῖστον ἐντὸς τείχους γεωργεῖται.</p></div2>

<div2 type="chapter" n="10" org="uniform" sample="complete"><p><milestone unit="section" n="1" />
 ὑπῆρχε δὲ καὶ ὁ κρεμαστὸς καλούμενος κῆπος
παρὰ τὴν ἀκρόπολιν, οὐ Σεμιράμιδος, ἀλλά τινος
ὕστερον Σύρου βασιλέως κατασκευάσαντος χάριν
γυναικὸς παλλακῆς: ταύτην γάρ φασιν οὖσαν τὸ
γένος Περσίδα καὶ τοὺς ἐν τοῖς ὄρεσι λειμῶνας ἐπιζητοῦσαν
ἀξιῶσαι τὸν βασιλέα μιμήσασθαι διὰ τῆς
τοῦ φυτουργείου φιλοτεχνίας τὴν τῆς Περσίδος χώρας
ἰδιότητα. <milestone unit="section" n="2" /> ἔστι δ᾽ ὁ παράδεισος τὴν μὲν πλευρὰν
ἑκάστην παρεκτείνων εἰς τέτταρα πλέθρα, τὴν
δὲ πρόσβασιν ὀρεινὴν καὶ τὰς οἰκοδομίας ἄλλας ἐξ
ἄλλων ἔχων, ὥστε τὴν πρόσοψιν εἶναι θεατροειδῆ.
<pb id="v.1.p.187" />

<milestone unit="section" n="3" />ὑπὸ δὲ ταῖς κατεσκευασμέναις ἀναβάσεσιν ᾠκοδόμηντο 
σύριγγες, ἅπαν μὲν ὑποδεχόμεναι τὸ τοῦ φυτουργείου
βάρος, ἀλλήλων δ᾽ ἐκ τοῦ κατ᾽ ὀλίγον
ἀεὶ μικρὸν ὑπερέχουσαι κατὰ τὴν πρόσβασιν: ἡ δ᾽
 ἀνωτάτω σῦριγξ οὖσα πεντήκοντα πηχῶν τὸ ὕψος
εἶχεν ἐπ᾽ αὐτῇ τοῦ παραδείσου τὴν ἀνωτάτην ἐπιφάνειαν
συνεξισουμένην τῷ περιβόλῳ τῶν ἐπάλξεων.

<milestone unit="section" n="4" />ἔπειθ᾽ οἱ μὲν τοῖχοι πολυτελῶς κατεσκευασμένοι τὸ 
πάχος εἶχον ποδῶν εἴκοσι δύο, τῶν δὲ διεξόδων ἑκάστη
 τὸ πλάτος δέκα. τὰς δ᾽ ὀροφὰς κατεστέγαζον
λίθιναι δοκοί, τὸ μὲν μῆκος σὺν ταῖς ἐπιβολαῖς
ἔχουσαι ποδῶν ἑκκαίδεκα, τὸ δὲ πλάτος τεττάρων.

<milestone unit="section" n="5" />τὸ δ᾽ ἐπὶ ταῖς δοκοῖς ὀρόφωμα πρῶτον μὲν εἶχεν 
ὑπεστρωμένον κάλαμον μετὰ πολλῆς ἀσφάλτου, μετὰ
 δὲ ταῦτα πλίνθον ὀπτὴν διπλῆν ἐν γύψῳ δεδεμένην,
τρίτην δ᾽ ἐπιβολὴν ἐδέχετο μολιβᾶς στέγας
πρὸς τὸ μὴ διικνεῖσθαι κατὰ βάθος τὴν ἐκ τοῦ χώματος
νοτίδα. ἐπὶ δὲ τούτοις ἐσεσώρευτο γῆς ἱκανὸν
βάθος, ἀρκοῦν ταῖς τῶν μεγίστων δένδρων
 ῥίζαις: τὸ δ᾽ ἔδαφος ἐξωμαλισμένον πλῆρες ἦν παντοδαπῶν
δένδρων τῶν δυναμένων κατά τε τὸ μέγεθος
 καὶ τὴν ἄλλην χάριν τοὺς θεωμένους ψυχαγωγῆσαι.

<milestone unit="section" n="6" />αἱ δὲ σύριγγες τὰ φῶτα δεχόμεναι ταῖς 
δἰ ἀλλήλων ὑπεροχαῖς πολλὰς καὶ παντοδαπὰς εἶχον
 διαίτας βασιλικάς: μία δ᾽ ἦν ἐκ τῆς ἀνωτάτης
ἐπιφανείας διατομὰς ἔχουσα καὶ πρὸς τὰς ἐπαντλήσεις
<pb id="v.1.p.188" />
τῶν ὑδάτων ὄργανα, δι᾽ ὧν ἀνεσπᾶτο πλῆθος
ὕδατος ἐκ τοῦ ποταμοῦ, μηδενὸς τῶν ἔξωθεν τὸ
γινόμενον συνιδεῖν δυναμένου. οὗτος μὲν οὖν ὁ
παράδεισος, ὡς προεῖπον, ὕστερον κατεσκευάσθη.
</p></div2>

<div2 type="chapter" n="11" org="uniform" sample="complete"><p><milestone unit="section" n="1" /> ἡ δὲ Σεμίραμις ἔκτισε καὶ ἄλλας πόλεις παρὰ
τὸν ποταμὸν τόν τε Εὐφράτην καὶ τὸν Τίγριν, ἐν
αἷς ἐμπόρια κατεσκεύασε τοῖς φορτία διακομίζουσιν
ἐκ τῆς Μηδίας καὶ Παραιτακηνῆς καὶ πάσης τῆς
σύνεγγυς χώρας. μετὰ γὰρ τὸν Νεῖλον καὶ Γάγγην
ὄντες ἐπισημότατοι σχεδὸν τῶν κατὰ τὴν Ἀσίαν ποταμῶν
Εὐφράτης καὶ Τίγρις τὰς μὲν πηγὰς ἔχουσιν
ἐκ τῶν Ἀρμενίων ὀρῶν, διεστήκασι δ᾽ ἀπ᾽ ἀλλήλων
σταδίους δισχιλίους καὶ πεντακοσίους: <milestone unit="section" n="2" /> ἐνεχθέντες
δὲ διὰ Μηδίας καὶ Παραιτακηνῆς ἐμβάλλουσιν
εἰς τὴν Μεσοποταμίαν, ἣν ἀπολαμβάνοντες
εἰς μέσον αἴτιοι κατέστησαν τῇ χώρᾳ ταύτης τῆς
προσηγορίας: μετὰ δὲ ταῦτα τὴν Βαβυλωνίαν διελθόντες
εἰς τὴν Ἐρυθρὰν ἐξερεύγονται θάλατταν.
<milestone unit="section" n="3" /> μεγάλοι δ᾽ ὄντες καὶ συχνὴν χώραν διαπορευόμενοι
πολλὰς ἀφορμὰς παρέχονται τοῖς ἐμπορικῇ χρωμένοις
ἐργασίᾳ: διὸ καὶ συμβαίνει τοὺς παραποταμίους
τόπους πλήρεις ὑπάρχειν ἐμπορίων εὐδαιμόνων
καὶ μεγάλα συμβαλλομένων πρὸς τὴν τῆς
Βαβυλωνίας ἐπιφάνειαν. <milestone unit="section" n="4" /> ἡ δὲ Σεμίραμις ἐκ τῶν
Ἀρμενίων ὀρῶν λίθον ἔτεμε τὸ μὲν μῆκος ποδῶν
ἑκατὸν καὶ τριάκοντα, τὸ δὲ πλάτος καὶ πάχος εἴκοσι
<pb id="v.1.p.189" />

 καὶ πέντε: 
<milestone unit="section" n="5" />τοῦτον δὲ πολλοῖς πλήθεσι ζευγῶν 
ὀρεικῶν τε καὶ βοεικῶν καταγαγοῦσα πρὸς τὸν ποταμὸν
ἐπεβίβασεν ἐπὶ τὴν σχεδίαν: ἐπὶ ταύτης δὲ
παρακομίσασα κατὰ τοῦ ῥεύματος μέχρι τῆς Βαβυλωνίας
 ἔστησεν αὐτὸν παρὰ τὴν ἐπισημοτάτην ὁδόν,
παράδοξον θέαμα τοῖς παριοῦσιν: ὅν τινες ὀνομάζουσιν
ἀπὸ τοῦ σχήματος ὀβελίσκον, ὃν ἐν τοῖς
ἑπτὰ τοῖς κατονομαζομένοις ἔργοις καταριθμοῦσι.
</p></div2>

<div2 type="chapter" n="12" org="uniform" sample="complete"><p><milestone unit="section" n="1" />πολλῶν δὲ καὶ παραδόξων ὄντων θεαμάτων
 κατὰ τὴν Βαβυλωνίαν οὐχ ἥκιστα θαυμάζεται καὶ
τὸ πλῆθος τῆς ἐν αὐτῇ γεννωμένης ἀσφάλτου: τοσοῦτον
γάρ ἐστιν ὥστε μὴ μόνον ταῖς τοσαύταις
καὶ τηλικαύταις οἰκοδομίαις διαρκεῖν, ἀλλὰ καὶ συλλεγόμενον
τὸν λαὸν ἐπὶ τὸν τόπον ἀφειδῶς ἀρύεσθαι
 καὶ ξηραίνοντα κάειν ἀντὶ ξύλων. 
<milestone unit="section" n="2" />ἀναριθμήτων δὲ 
τὸ πλῆθος ἀνθρώπων ἀρυομένων καθάπερ ἔκ τινος
πηγῆς μεγάλης ἀκέραιον διαμένει τὸ πλήρωμα. ἔστι
δὲ καὶ πλησίον τῆς πηγῆς ταύτης ἀνάδοσις τῷ μὲν
μεγέθει βραχεῖα, δύναμιν δὲ θαυμάσιον ἔχουσα.
 προβάλλει γὰρ ἀτμὸν θειώδη καὶ βαρύν, ᾧ τὸ προσελθὸν
ζῷον ἅπαν ἀποθνήσκει, περιπῖπτον ὀξείᾳ
καὶ παραδόξῳ τελευτῇ: πνεύματος γὰρ κατοχῇ χρόνον
ὑπομεῖναν διαφθείρεται, καθάπερ κωλυομένης
τῆς τοῦ πνεύματος ἐκφορᾶς ὑπὸ τῆς προσπεσούσης
 ταῖς ἀναπνοαῖς δυνάμεως: εὐθὺς δὲ διοιδεῖ καὶ πίμπραται
τὸ σῶμα, μάλιστα τοὺς περὶ τὸν πνεύμονα
<pb id="v.1.p.190" />
<milestone unit="section" n="3" /> τόπους. ἔστι δὲ καὶ πέραν τοῦ ποταμοῦ λίμνη στερεὸν
ἔχουσα τὸν περὶ αὑτὴν τύπον, εἰς ἣν ὅταν τις
ἐμβῇ τῶν ἀπείρων, ὀλίγον μὲν νήχεται χρόνον,
προϊὼν δ᾽ εἰς τὸ μέσον καθάπερ ὑπό τινος βίας
κατασπᾶται: ἑαυτῷ δὲ βοηθῶν καὶ πάλιν ἀναστρέψαι
προαιρούμενος ἀντέχεται μὲν τῆς ἐκβάσεως, ἀντισπωμένῳ
δ᾽ ὑπό τινος ἔοικε: καὶ τὸ μὲν πρῶτον
ἀπονεκροῦται τοὺς πόδας, εἶτα τὰ σκέλη μέχρι τῆς
ὀσφύος, τὸ δὲ τελευταῖον ὅλον τὸ σῶμα νάρκῃ κρατηθεὶς
φέρεται πρὸς βυθόν, καὶ μετ᾽ ὀλίγον τετελευτηκὼς 
ἀναβάλλεται. περὶ μὲν οὖν τῶν ἐν τῇ
Βαβυλωνίᾳ θαυμαζομένων ἀρκείτω τὰ ῥηθέντα.
</p></div2>

<div2 type="chapter" n="13" org="uniform" sample="complete"><p><milestone unit="section" n="1" /> ἡ δὲ Σεμίραμις ἐπειδὴ τοῖς ἔργοις ἐπέθηκε πέρας,
ἀνέζευξεν ἐπὶ Μηδίας μετὰ πολλῆς δυνάμεως:
καταντήσασα δὲ πρὸς ὄρος τὸ καλούμενον Βαγίστανον
πλησίον αὐτοῦ κατεστρατοπέδευσε, καὶ κατεσκεύασε
παράδεισον, ὃς τὴν μὲν περίμετρον ἦν
δώδεκα σταδίων, ἐν πεδίῳ δὲ κείμενος εἶχε πηγὴν
μεγάλην, ἐξ ἧς ἀρδεύεσθαι συνέβαινε τὸ φυτουργεῖον.
<milestone unit="section" n="2" /> τὸ δὲ Βαγίστανον ὄρος ἐστὶ μὲν ἱερὸν Διός,
ἐκ δὲ τοῦ παρὰ τὸν παράδεισον μέρους ἀποτομάδας
ἔχει πέτρας εἰς ὕψος ἀνατεινούσας ἑπτακαίδεκα σταδίους.
οὗ τὸ κατώτατον μέρος καταξύσασα τὴν ἰδίαν
ἐνεχάραξεν εἰκόνα, δορυφόρους αὑτῇ παραστήσασα
ἑκατόν. ἐπέγραψε δὲ καὶ Συρίοις γράμμασιν εἰς τὴν
πέτραν ὅτι Σεμίραμις τοῖς σάγμασι τοῖς τῶν ἀκολουθούντων
ὑποζυγίων ἀπὸ τοῦ πεδίου χώσασα τὸν
<pb id="v.1.p.191" />

προειρημένον κρημνὸν διὰ τούτων εἰς τὴν ἀκρώρειαν
προσανέβη. 
<milestone unit="section" n="3" />ἐντεῦθεν δ᾽ ἀναζεύξασα καὶ παραγενομένη 
πρὸς Χαύονα πόλιν τῆς Μηδίας κατενόησεν
ἔν τινι μετεώρῳ πεδίῳ πέτραν τῷ τε ὕψει
 καὶ τῷ μεγέθει καταπληκτικήν. ἐνταῦθ᾽ οὖν ἕτερον
παράδεισον ὑπερμεγέθη κατεσκεύασεν, ἐν μέσῳ
τὴν πέτραν ἀπολαβοῦσα, καθ᾽ ἣν οἰκοδομήματα πολυτελῆ
πρὸς τρυφὴν ἐποίησεν, ἐξ ὧν τά τε κατὰ
τὸν παράδεισον ἀπεθεώρει φυτουργεῖα καὶ πᾶσαν
 τὴν στρατιὰν παρεμβεβληκυῖαν ἐν τῷ πεδίῳ. 
<milestone unit="section" n="4" />ἐν 
τούτῳ δὲ τῷ τόπῳ συχνὸν ἐνδιατρίψασα χρόνον καὶ
πάντων τῶν εἰς τρυφὴν ἀνηκόντων ἀπολαύσασα,
γῆμαι μὲν νομίμως οὐκ ἠθέλησεν, εὐλαβουμένη μήποτε
στερηθῇ τῆς ἀρχῆς, ἐπιλεγομένη δὲ τῶν στρατιωτῶν
 τοὺς εὐπρεπείᾳ διαφέροντας τούτοις ἐμίσγετο,
καὶ πάντας τοὺς αὐτῇ πλησιάσαντας ἠφάνιζε.

<milestone unit="section" n="5" />μετὰ δὲ ταῦτα ἐπ᾽ Ἐκβατάνων τὴν πορείαν ποιησαμένη 
παρεγένετο πρὸς ὄρος τὸ Ζαρκαῖον καλούμενον:
τοῦτο δ᾽ ἐπὶ πολλοὺς παρῆκον σταδίους καὶ
 πλῆρες ὂν κρημνῶν καὶ φαράγγων μακρὰν εἶχε τὴν
περίοδον. ἐφιλοτιμεῖτο οὖν ἅμα μὲν μνημεῖον ἀθάνατον
ἑαυτῆς ἀπολιπεῖν, ἅμα δὲ σύντομον ποιήσασθαι
τὴν ὁδόν: διόπερ τούς τε κρημνοὺς κατακόψασα
καὶ τοὺς κοίλους τόπους χώσασα σύντομον
 καὶ πολυτελῆ κατεσκεύασεν ὁδόν, ἣ μέχρι
τοῦ νῦν Σεμιράμιδος καλεῖται. 
<milestone unit="section" n="6" />παραγενηθεῖσα δ᾽ εἰς 
Ἐκβάτανα, πόλιν ἐν πεδίῳ κειμένην, κατεσκεύασεν
<pb id="v.1.p.192" />
ἐν αὐτῇ πολυτελῆ βασίλεια καὶ τὴν ἄλλην ἐπιμέλειαν
ἐποιήσατο τοῦ τόπου περιττοτέραν. ἀνύδρου
γὰρ οὔσης τῆς πόλεως καὶ μηδαμοῦ σύνεγγυς ὑπαρχούσης
πηγῆς, ἐποίησεν αὐτὴν πᾶσαν κατάρρυτον,
ἐπαγαγοῦσα πλεῖστον καὶ κάλλιστον ὕδωρ μετὰ πολλῆς
κακοπαθείας τε καὶ δαπάνης. <milestone unit="section" n="7" /> τῶν γὰρ Ἐκβατάνων
ὡς δώδεκα σταδίους ἀπέχον ἔστιν ὄρος ὃ
καλεῖται μὲν Ὀρόντης, τῇ δὲ τραχύτητι καὶ τῷ πρὸς
ὕψος ἀνατείνοντι μεγέθει διάφορον, ὡς ἂν τὴν
πρόσβασιν ἔχον ὄρθιον ἕως τῆς ἀκρωρείας σταδίων
εἴκοσι πέντε. ἐκ θατέρου δὲ μέρους οὔσης λίμνης
μεγάλης εἰς ποταμὸν ἐκβαλλούσης, διέσκαψε τὸ προειρημένον
ὄρος κατὰ τὴν ῥίζαν. <milestone unit="section" n="8" /> ἦν δ᾽ ἡ διῶρυξ
τὸ μὲν πλάτος ποδῶν πεντεκαίδεκα, τὸ δ᾽ ὕψος
τετταράκοντα: δι᾽ ἧς ἐπαγαγοῦσα τὸν ἐκ τῆς λίμνης
ποταμὸν ἐπλήρωσε τὴν πόλιν ὕδατος. ταῦτα μὲν
οὖν ἐποίησεν ἐν τῇ Μηδίᾳ.
</p></div2>

<div2 type="chapter" n="14" org="uniform" sample="complete"><p><milestone unit="section" n="1" /> μετὰ δὲ ταῦτα ἐπῆλθε τήν τε Περσίδα καὶ τὴν
ἄλλην χώραν ἅπασαν ἧς ἐπῆρχε κατὰ τὴν Ἀσίαν.
πανταχοῦ δὲ τὰ μὲν ὄρη καὶ τὰς ἀπορρῶγας πέτρας
διακόπτουσα κατεσκεύασεν ὁδοὺς πολυτελεῖς, ἐν δὲ
τοῖς πεδίοις ἐποίει χώματα, ποτὲ μὲν τάφους κατασκευάζουσα
τοῖς τελευτῶσι τῶν ἡγεμόνων, ποτὲ δὲ
πόλεις ἐν τοῖς ἀναστήμασι κατοικίζουσα. <milestone unit="section" n="2" /> εἰώθει δὲ
καὶ κατὰ τὰς στρατοπεδείας μικρὰ χώματα κατασκευάζειν,
ἐφ᾽ ὧν καθιστᾶσα τὴν ἰδίαν σκηνὴν ἅπασαν
κατώπτευε τὴν παρεμβολήν: διὸ καὶ πολλὰ κατὰ
<pb id="v.1.p.193" />

τὴν Ἀσίαν μέχρι τοῦ νῦν διαμένει τῶν ὑπ᾽ ἐκείνης
κατασκευασθέντων καὶ καλεῖται Σεμιράμιδος ἔργα.

<milestone unit="section" n="3" />μετὰ δὲ ταῦτα τήν τε Αἴγυπτον πᾶσαν ἐπῆλθε καὶ 
τῆς Λιβύης τὰ πλεῖστα καταστρεψαμένη παρῆλθεν εἰς
 Ἄμμωνα, χρησομένη τῷ θεῷ περὶ τῆς ἰδίας τελευτῆς.
λέγεται δ᾽ αὐτῇ γενέσθαι λόγιον ἐξ ἀνθρώπων ἀφανισθήσεσθαι
καὶ κατὰ κατὰ τὴν Ἀσίαν παρ᾽ ἐνίοις τῶν
ἐθνῶν ἀθανάτου τεύξεσθαι τιμῆς: ὅπερ ἔσεσθαι καθ᾽
ὃν ἂν χρόνον ὁ υἱὸς αὐτῇ Νινύας ἐπιβουλεύσῃ. 
<milestone unit="section" n="4" />ἀπὸ δὲ 
 τούτων γενομένη τῆς Αἰθιοπίας ἐπῆλθε τὰ πλεῖστα
καταστρεφομένη καὶ τὰ κατὰ τὴν χώραν θεωμένη
παράδοξα. εἶναι γὰρ ἐν αὐτῇ φασι λίμνην τετράγωνον,
τὴν μὲν περίμετρον ἔχουσαν ποδῶν ὡς ἑκατὸν ἑξήκοντα,
τὸ δ᾽ ὕδωρ τῇ μὲν χρόᾳ παραπλήσιον κινναβάρει,
 τὴν δ᾽ ὀσμὴν καθ᾽ ὑπερβολὴν ἡδεῖαν, οὐκ ἀνόμοιον
οἴνῳ παλαιῷ: δύναμιν δ᾽ ἔχειν παράδοξον:
τὸν γὰρ πιόντα φασὶν εἰς μανίαν ἐμπίπτειν καὶ
πάνθ᾽ ἃ πρότερον διέλαθεν ἁμαρτήσας ἑαυτοῦ κατηγορεῖν.
τοῖς μὲν οὖν ταῦτα λέγουσιν οὐκ ἄν τις
 ῥᾳδίως συγκατάθοιτο.
</p></div2>

<div2 type="chapter" n="15" org="uniform" sample="complete"><p><milestone unit="section" n="1" />ταφὰς δὲ τῶν τελευτησάντων ἰδίως οἱ κατὰ
τὴν Αἰθιοπίαν ποιοῦνται: ταριχεύσαντες γὰρ τὰ
σώματα καὶ περιχέαντες αὐτοῖς πολλὴν ὕελον ἱστᾶσιν
ἐπὶ στήλης, ὥστε τοῖς παριοῦσι φαίνεσθαι διὰ
 τῆς ὑέλου τὸ τοῦ τετελευτηκότος σῶμα, καθάπερ
Ἡρόδοτος εἴρηκε. 
<milestone unit="section" n="2" />Κτησίας δ᾽ ὁ Κνίδιος ἀποφαινόμενος 
τοῦτον σχεδιάζειν, αὐτός φησι τὸ μὲν σῶμα
ταριχεύεσθαι, τὴν μέντοι γε ὕελον μὴ περιχεῖσθαι
<pb id="v.1.p.194" />
γυμνοῖς τοῖς σώμασι: κατακαυθήσεσθαι γὰρ ταῦτα
καὶ λυμανθέντα τελέως τὴν ὁμοιότητα μὴ δυνήσεσθαι
διατηρεῖν. <milestone unit="section" n="3" /> διὸ καὶ χρυσῆν εἰκόνα κατασκευάζεσθαι
κοίλην, εἰς ἣν ἐντεθέντος τοῦ νεκροῦ
περὶ τὴν εἰκόνα χεῖσθαι τὴν ὕελον: τοῦ δὲ κατασκευάσματος
τεθέντος ἐπὶ τὸν τάφον διὰ τῆς ὑέλου
φανῆναι τὸν χρυσὸν ἀφωμοιωμένον τῷ τετελευτηκότι.
<milestone unit="section" n="4" /> τοὺς μὲν οὖν πλουσίους αὐτῶν οὕτω θάπτεσθαί
φησι, τοὺς δ᾽ ἐλάττονας καταλιπόντας οὐσίας
ἀργυρᾶς τυγχάνειν εἰκόνος, τοὺς δὲ πένητας κεραμίνης:
τὴν δὲ ὕελον πᾶσιν ἐξαρκεῖν διὰ τὸ πλείστην
γεννᾶσθαι κατὰ τὴν Αἰθιοπίαν καὶ τελέως παρὰ
τοῖς ἐγχωρίοις ἐπιπολάζειν. <milestone unit="section" n="5" /> περὶ δὲ τῶν νομίμων
τῶν παρὰ τοῖς Αἰθίοψι καὶ τῶν ἄλλων τῶν γινομένων
ἐν τῇ τούτων χώρᾳ τὰ κυριώτατα καὶ μνήμης
ἄξια μικρὸν ὕστερον ἀναγράψομεν, ὅταν καὶ τὰς
παλαιὰς αὐτῶν πράξεις καὶ μυθολογίας διεξίωμεν.
</p></div2>

<div2 type="chapter" n="16" org="uniform" sample="complete"><p><milestone unit="section" n="1" /> ἡ δὲ Σεμίραμις καταστήσασα τά τε κατὰ τὴν
Αἰθιοπίαν καὶ τὴν Αἴγυπτον ἐπανῆλθε μετὰ τῆς
δυνάμεως εἰς Βάκτρα τῆς Ἀσίας. ἔχουσα δὲ δυνάμεις
μεγάλας καὶ πολυχρόνιον εἰρήνην ἄγουσα φιλοτίμως
ἔσχε πρᾶξαί τι λαμπρὸν κατὰ πόλεμον.
<milestone unit="section" n="2" /> πυνθανομένη δὲ τὸ τῶν Ἰνδῶν ἔθνος μέγιστον
εἶναι τῶν κατὰ τὴν οἰκουμένην καὶ πλείστην τε καὶ
καλλίστην χώραν νέμεσθαι, διενοεῖτο στρατεύειν εἰς
τὴν Ἰνδικήν, ἧς ἐβασίλευε μὲν Σταβροβάτης κατ᾽
ἐκείνους τοὺς χρόνους, στρατιωτῶν δ᾽ εἶχεν ἀναρίθμητον
πλῆθος: ὑπῆρχον δ᾽ αὐτῷ καὶ ἐλέφαντες
<pb id="v.1.p.195" />

πολλοὶ καθ᾽ ὑπερβολὴν λαμπρῶς κεκοσμημένοι τοῖς
εἰς τὸν πόλεμον καταπληκτικοῖς. 
<milestone unit="section" n="3" />ἡ γὰρ Ἰνδικὴ χώρα 
διάφορος οὖσα τῷ κάλλει καὶ πολλοῖς διειλημμένη
ποταμοῖς ἀρδεύεταί τε πολλαχοῦ καὶ διττοὺς καθ᾽
 ἕκαστον ἐνιαυτὸν ἐκφέρει καρπούς: διὸ καὶ τῶν
πρὸς τὸ ζῆν ἐπιτηδείων τοσοῦτον ἔχει πλῆθος ὥστε
διὰ παντὸς ἄφθονον ἀπόλαυσιν τοῖς ἐγχωρίοις παρέχεσθαι.
λέγεται δὲ μηδέποτε κατ᾽ αὐτὴν γεγονέναι
σιτοδείαν ἢ φθορὰν καρπῶν διὰ τὴν εὐκρασίαν τῶν
 τόπων. 
<milestone unit="section" n="4" />ἔχει δὲ καὶ τῶν ἐλεφάντων ἄπιστον πλῆθος, 
οἳ ταῖς τε ἀλκαῖς καὶ ταῖς τοῦ σώματος ῥώμαις
πολὺ προέχουσι τῶν ἐν τῇ Λιβύῃ γινομένων, ὁμοίως
δὲ χρυσόν, ἄργυρον, σίδηρον, χαλκόν: πρὸς δὲ τούτοις
λίθων παντοίων καὶ πολυτελῶν ἔστιν ἐν αὐτῇ
 πλῆθος, ἔτι δὲ τῶν ἄλλων ἁπάντων σχεδὸν τῶν
πρὸς τρυφὴν καὶ πλοῦτον διατεινόντων. ὑπὲρ ὧν
τὰ κατὰ μέρος ἡ Σεμίραμις ἀκούσασα προήχθη μηδὲν
προαδικηθεῖσα τὸν πρὸς Ἰνδοὺς ἐξενεγκεῖν πόλεμον.

<milestone unit="section" n="5" />ὁρῶσα δ᾽ αὑτὴν μεγάλων καθ᾽ ὑπερβολὴν προσδεομένην 
 δυνάμεων, ἐξέπεμψεν ἀγγέλους εἰς ἁπάσας
τὰς σατραπείας, διακελευσαμένη τοῖς ἐπάρχοις καταγράφειν
 τῶν νέων τοὺς ἀρίστους, δοῦσα τὸν ἀριθμὸν
κατὰ τὰ μεγέθη τῶν ἐθνῶν: προσέταξε δὲ πᾶσι
κατασκευάζειν καινὰς πανοπλίας καὶ τοῖς ἄλλοις
 ἅπασι λαμπρῶς παραγίνεσθαι κεκοσμημένους μετὰ
τρίτον ἔτος εἰς Βάκτρα. 
<milestone unit="section" n="6" />μετεπέμψατο δὲ καὶ ναυπηγοὺς 
ἔκ τε Φοινίκης καὶ Συρίας καὶ Κύπρου καὶ
τῆς ἄλλης τῆς παραθαλαττίου χώρας, οἷς ἄφθονον
<pb id="v.1.p.196" />
ὕλην μεταγαγοῦσα διεκελεύσατο κατασκευάζειν ποτάμια
πλοῖα διαιρετά. <milestone unit="section" n="7" /> ὁ γὰρ Ἰνδὸς ποταμός, μέγιστος
ὢν τῶν περὶ τοὺς τόπους καὶ τὴν βασιλείαν
αὐτῆς ὁρίζων, πολλῶν προσεδεῖτο πλοίων πρός τε
τὴν διάβασιν καὶ πρὸς τὸ τοὺς Ἰνδοὺς ἀπὸ τούτων
ἀμύνασθαι: περὶ δὲ τὸν ποταμὸν οὐκ οὔσης ὕλης
ἀναγκαῖον ἦν ἐκ τῆς Βακτριανῆς πεζῇ παρακομίζεσθαι
τὰ πλοῖα. <milestone unit="section" n="8" /> θεωροῦσα δ᾽ ἡ Σεμίραμις ἑαυτὴν
ἐν τῇ τῶν ἐλεφάντων χρείᾳ πολὺ λειπομένην, ἐπενοήσατό
<del status="unremarkable">τινα</del> κατασκευάζειν εἴδωλα τούτων τῶν
ζῴων, ἐλπίζουσα καταπλήξεσθαι τοὺς Ἰνδοὺς διὰ τὸ
νομίζειν αὐτοὺς μηδ᾽ εἶναι τὸ σύνολον ἐλέφαντας
ἐκτὸς τῶν κατὰ τὴν Ἰνδικήν. <milestone unit="section" n="9" /> ἐπιλέξασα δὲ βοῶν
μελάνων τριάκοντα μυριάδας τὰ μὲν κρέα τοῖς
τεχνίταις καὶ τοῖς πρὸς τὴν τῶν κατασκευασμάτων
ὑπηρεσίαν τεταγμένοις διένειμε, τὰς δὲ βύρσας
συρράπτουσα καὶ χόρτου πληροῦσα κατεσκεύασεν
εἴδωλα, κατὰ πᾶν ἀπομιμουμένη τὴν τῶν ζῴων
τούτων φύσιν. ἕκαστον δὲ τούτων εἶχεν ἐντὸς ἄνδρα
τὸν ἐπιμελησόμενον καὶ κάμηλον, ὑφ᾽ οὗ φερόμενον
φαντασίαν τοῖς πόρρωθεν ὁρῶσιν ἀληθινοῦ θηρίου
παρείχετο. <milestone unit="section" n="10" /> οἱ δὲ ταῦτα κατασκευάζοντες αὐτῇ τεχνῖται
προσεκαρτέρουν τοῖς ἔργοις ἔν τινι περιβόλῳ
περιῳκοδομημένῳ καὶ πύλας ἔχοντι τηρουμένας ἐπιμελῶς,
ὥστε μηδένα μήτε τῶν ἔσωθεν ἐξιέναι τεχνιτῶν
μήτε τῶν ἔξωθεν εἰσιέναι πρὸς αὐτούς. τοῦτο
δ᾽ ἐποίησεν, ὅπως μηδεὶς τῶν ἔξωθεν ἴδῃ τὸ
<pb id="v.1.p.197" />

γινόμενον μηδὲ διαπέσῃ φήμη πρὸς Ἰνδοὺς περὶ τούτων.
</p></div2>

<div2 type="chapter" n="17" org="uniform" sample="complete"><p><milestone unit="section" n="1" />ἐπεὶ δ᾽ αἵ τε νῆες καὶ τὰ θηρία κατεσκευάσθησαν
ἐν τοῖς δυσὶν ἔτεσι, τῷ τρίτῳ μετεπέμψατο
 τὰς πανταχόθεν δυνάμεις εἰς τὴν Βακτριανήν. τὸ
δὲ πλῆθος τῆς ἀθροισθείσης στρατιᾶς ἦν, ὡς Κτησίας
ὁ Κνίδιος ἀνέγραψε, πεζῶν μὲν τριακόσιαι
μυριάδες, ἱππέων δὲ εἴκοσι μυριάδες, ἁρμάτων δὲ
δέκα μυριάδες. 
<milestone unit="section" n="2" />ὑπῆρχον δὲ καὶ ἄνδρες ἐπὶ καμήλων 
 ὀχούμενοι, μαχαίρας τετραπήχεις ἔχοντες, τὸν
ἀριθμὸν ἴσοι τοῖς ἅρμασι. ναῦς δὲ ποταμίας κατεσκεύασε
διαιρετὰς δισχιλίας, αἷς παρεσκευάσατο
καμήλους τὰς πεζῇ παρακομιζούσας τὰ σκάφη. ἐφόρουν
δὲ καὶ τὰ τῶν ἐλεφάντων εἴδωλα κάμηλοι,
 καθότι προείρηται: πρὸς δ᾽ αὐτὰς τοὺς ἵππους οἱ
 στρατιῶται συνάγοντες συνήθεις ἐποίουν τοῦ μὴ
φοβεῖσθαι τὴν ἀγριότητα τῶν θηρίων. 
<milestone unit="section" n="3" />τὸ παραπλήσιον 
δὲ πολλοῖς ἔτεσιν ὕστερον ἔπραξε Περσεὺς
ὁ τῶν Μακεδόνων βασιλεύς, ὅτε πρὸς Ῥωμαίους
 ἔμελλε διακινδυνεύειν ἔχοντας ἐκ Λιβύης ἐλέφαντας.
ἀλλ᾽ οὔτ᾽ ἐκείνῳ ῥοπὴν ἐνεγκεῖν εἰς τὸν πόλεμον
συνέβη τὴν περὶ τὰ τοιαῦτα σπουδὴν καὶ φιλοτεχνίαν
οὔτε Σεμιράμιδι: περὶ ὧν ἀκριβέστερον ὁ
προϊὼν λόγος δηλώσει.
 
<milestone unit="section" n="4" />ὁ δὲ τῶν Ἰνδῶν βασιλεὺς Σταβροβάτης πυνθανόμενος 
τά τε μεγέθη τῶν ὀνομαζομένων δυνάμεων
καὶ τὴν ὑπερβολὴν τῆς εἰς τὸν πόλεμον παρασκευῆς,
ἔσπευδεν ἐν ἅπασιν ὑπερθέσθαι τὴν Σεμίραμιν.
<pb id="v.1.p.198" />
<milestone unit="section" n="5" /> καὶ πρῶτον μὲν ἐκ τοῦ καλάμου κατεσκεύασε
πλοῖα ποτάμια τετρακισχίλια: ἡ γὰρ Ἰνδικὴ παρά τε
τοὺς ποταμοὺς καὶ τοὺς ἑλώδεις τόπους φέρει καλάμου
πλῆθος, οὗ τὸ πάχος οὐκ ἂν ῥᾳδίως ἄνθρωπος
περιλάβοι: λέγεται δὲ καὶ τὰς ἐκ τούτων κατασκευαζομένας
ναῦς διαφόρους κατὰ τὴν χρείαν ὑπάρχειν,
<milestone unit="section" n="6" /> οὔσης ἀσήπτου ταύτης τῆς ὕλης. ποιησάμενος δὲ
καὶ τῆς τῶν ὅπλων κατασκευῆς πολλὴν ἐπιμέλειαν
καὶ πᾶσαν ἐπελθὼν τὴν Ἰνδικὴν ἤθροισε δύναμιν
πολὺ μείζονα τῆς Σεμιράμιδι συναχθείσης. <milestone unit="section" n="7" /> ποιησάμενος
δὲ καὶ τῶν ἀγρίων ἐλεφάντων θήραν καὶ
πολλαπλασιάσας τοὺς προϋπάρχοντας, ἐκόσμησεν
ἅπαντας τοῖς εἰς τὸν πόλεμον καταπληκτικοῖς λαμπρῶς:
<milestone unit="section" n="8" /> διὸ %5καὶ συνέβαινε κατὰ τὴν ἔφοδον αὐτῶν
διά τε τὸ πλῆθος καὶ τὴν ἐπὶ τῶν θωρακίων κατασκευὴν
ἀνυπόστατον %5ἀνθρωπίνῃ φύσει φαίνεσθαι
τὴν ἐπιφάνειαν.
</p></div2>

<div2 type="chapter" n="18" org="uniform" sample="complete"><p><milestone unit="section" n="1" /> ἐπεὶ δ᾽ αὐτῷ πάντα τὰ πρὸς τὸν πόλεμον κατεσκεύαστο,
πρὸς τὴν Σεμίραμιν καθ᾽ ὁδὸν οὖσαν
ἀπέστειλεν ἀγγέλους, ἐγκαλῶν ὅτι προκατάρχεται
τοῦ πολέμου μηδὲν ἀδικηθεῖσα: πολλὰ δὲ καὶ ἄρρητα
κατ᾽ αὐτῆς ὡς ἑταίρας βλασφημήσας διὰ τῶν
γραμμάτων καὶ θεοὺς ἐπιμαρτυράμενος, ἠπείλει καταπολεμήσας
αὐτὴν σταυρῷ προσηλώσειν. <milestone unit="section" n="2" /> ἡ δὲ Σεμίραμις
ἀναγνοῦσα τὴν ἐπιστολὴν καὶ καταγελάσασα
τῶν γεγραμμένων, διὰ τῶν ἔργων ἔφησε τὸν Ἰνδὸν
<pb id="v.1.p.199" />
πειράσεσθαι τῆς περὶ αὐτὴν ἀρετῆς. ἐπεὶ δὲ προάγουσα
μετὰ τῆς δυνάμεως ἐπὶ τὸν Ἰνδὸν ποταμὸν
παρεγενήθη, κατέλαβε τὰ τῶν πολεμίων πλοῖα πρὸς
μάχην ἕτοιμα. 
<milestone unit="section" n="3" />διόπερ καὶ αὐτὴ καταρτίσασα ταχέως 
 τὰς ναῦς καὶ πληρώσασα τῶν κρατίστων ἐπιβατῶν
συνεστήσατο κατὰ τὸν ποταμὸν ναυμαχίαν, συμφιλοτιμουμένων
καὶ τῶν παρεμβεβληκότων παρὰ τὸ
ῥεῖθρον πεζῶν. 
<milestone unit="section" n="4" />ἐπὶ πολὺν δὲ χρόνον τοῦ κινδύνου 
παρατείνοντος καὶ προθύμως ἑκατέρων ἀγωνισαμένων,
 τὸ τελευταῖον ἡ Σεμίραμις ἐνίκησε καὶ
διέφθειρε τῶν πλοίων περὶ χίλια, συνέλαβε δ᾽ αἰχμαλώτους
 μαλώτους οὐκ ὀλίγους. 
<milestone unit="section" n="5" />ἐπαρθεῖσα δὲ τῇ νίκῃ τὰς 
ἐν τῷ ποταμῷ νήσους καὶ πόλεις ἐξηνδραποδίσατο,
καὶ συνήγαγεν αἰχμαλώτων σωμάτων ὑπὲρ τὰς δέκα
 μυριάδας. μετὰ δὲ ταῦθ᾽ ὁ μὲν τῶν Ἰνδῶν βασιλεὺς
ἀπήγαγε τὴν δύναμιν ἀπὸ τοῦ ποταμοῦ, προσποιούμενος
μὲν ἀναχωρεῖν διὰ φόβον, τῇ δ᾽ ἀληθείᾳ
βουλόμενος τοὺς πολεμίους προτρέψασθαι διαβῆναι
τὸν ποταμόν. 
<milestone unit="section" n="6" />ἡ δὲ Σεμίραμις, κατὰ νοῦν αὐτῇ τῶν 
 πραγμάτων προχωρούντων, ἔζευξε τὸν ποταμὸν κατασκευάσασα
πολυτελῆ καὶ μεγάλην γέφυραν, δι᾽ ἧς
ἅπασαν διακομίσασα τὴν δύναμιν ἐπὶ μὲν τοῦ ζεύγματος
φυλακὴν κατέλιπεν ἀνδρῶν ἑξακισμυρίων, τῇ
δ᾽ ἄλλῃ στρατιᾷ προῆγεν ἐπιδιώκουσα τοὺς Ἰνδούς,
 προηγουμένων τῶν εἰδώλων, ὅπως οἱ τῷν πολεμίων
κατάσκοποι τῷ βασιλεῖ ἀπαγγείλωσι τὸ πλῆθος τῶν
παρ᾽ αὐτῇ θηρίων. 
<milestone unit="section" n="7" />οὐ διεψεύσθη δὲ κατά γε τοῦτο 
<pb id="v.1.p.200" />
τῆς ἐλπίδος, ἀλλὰ τῶν ἐπὶ κατασκοπὴν ἐκπεμφθέντων
τοῖς Ἰνδοῖς ἀπαγγελλόντων τὸ πλῆθος τῶν
παρὰ τοῖς πολεμίοις ἐλεφάντων, ἅπαντες διηποροῦντο
πόθεν αὐτῇ συνακολουθεῖ τοσοῦτο πλῆθος
θηρίων. <milestone unit="section" n="8" /> οὐ μὴν ἔμεινέ γε τὸ ψεῦδος πλείω χρόνον
κρυπτόμενον: τῶν γὰρ παρὰ τῇ Σεμιράμιδι στρατευομένων
τινὲς κατελήφθησαν νυκτὸς ἐν τῇ στρατοπεδείᾳ
ῥᾳθυμοῦντες τὰ περὶ τὰς φυλακάς: φοβηθέντες
δὲ τὴν ἐπακολουθοῦσαν τιμωρίαν ηὐτομόλησαν
πρὸς τοὺς πολεμίους καὶ τὴν κατὰ τοὺς ἐλέφαντας
πλάνην ἀπήγγειλαν. ἐφ᾽ οἷς θαρρήσας ὁ τῶν Ἰνδῶν
βασιλεὺς καὶ τῇ δυνάμει διαγγείλας τὰ περὶ τῶν
εἰδώλων, ἐπέστρεψεν ἐπὶ τοὺς Ἀσσυρίους διατάξας τὴν δύναμιν.
</p></div2>

<div2 type="chapter" n="19" org="uniform" sample="complete"><p><milestone unit="section" n="1" /> τὸ δ᾽ αὐτὸ καὶ τῆς Σεμιράμιδος ἐπιτελούσης,
ὡς ἤγγισαν ἀλλήλοις τὰ στρατόπεδα, Σταβροβάτης
ὁ τῶν Ἰνδῶν βασιλεὺς προαπέστειλε πολὺ πρὸ τῆς
φάλαγγος τοὺς ἱππεῖς μετὰ τῶν ἁρμάτων. <milestone unit="section" n="2" /> δεξαμένης
δὲ τῆς βασιλίσσης εὐρώστως τὴν ἔφοδον τῶν ἱππέων,
καὶ τῶν κατεσκευασμένων ἐλεφάντων πρὸ τῆς φάλαγγος
ἐν ἴσοις διαστήμασι τεταγμένων, συνέβαινε
πτύρεσθαι τοὺς τῶν Ἰνδῶν ἵππους. <milestone unit="section" n="3" /> τὰ γὰρ εἴδωλα
πόρρωθεν μὲν ὁμοίαν εἶχε τὴν πρόσοψιν τοῖς ἀληθινοῖς
θηρίοις, οἷς συνήθεις ὄντες οἱ τῶν Ἰνδῶν
ἵπποι τεθαρρηκότως προσίππευον: τοῖς δ᾽ ἐγγίσασιν
ἥ τε ὀσμὴ προσέβαλλεν ἀσυνήθης καὶ τἄλλα διαφορὰν
ἔχοντα πάντα παμμεγέθη <del status="unremarkable">ἃ</del> τοὺς ἵππους
ὁλοσχερῶς συνετάραττε. διὸ καὶ τῶν Ἰνδῶν οἱ μὲν
<pb id="v.1.p.201" />

ἐπὶ τὴν γῆν ἔπιπτον, οἱ δὲ τῶν ζῴων ἀπειθούντων
τοῖς χαλινοῖς ὡς ἐτύγχανεν εἰς τοὺς πολεμίους ἐξέπιπτον
 μετὰ τῶν κομιζόντων αὐτοὺς ἵππων. 
<milestone unit="section" n="4" />ἡ δὲ 
Σεμίραμις μετὰ στρατιωτῶν ἐπιλέκτων μαχομένη
 καὶ τῷ προτερήματι δεξιῶς χρησαμένη τοὺς Ἰνδοὺς
ἐτρέψατο. ὧν φυγόντων πρὸς τὴν φάλαγγα Σταβροβάτης
ὁ βασιλεὺς οὐ καταπλαγεὶς ἐπήγαγε τὰς
τῶν πεζῶν τάξεις, προηγουμένων τῶν ἐλεφάντων,
αὐτὸς δ᾽ ἐπὶ τοῦ δεξιοῦ κέρατος τεταγμένος καὶ τὴν
 μάχην ἐπὶ τοῦ κρατίστου θηρίου ποιούμενος ἐπήγαγε
καταπληκτικῶς ἐπὶ τὴν βασίλισσαν κατ᾽ αὐτὸν
τυχικῶς τεταγμένην. 
<milestone unit="section" n="5" />τὸ δ᾽ αὐτὸ καὶ τῶν ἄλλων 
ἐλεφάντων ποιησάντων ἡ μετὰ τῆς Σεμιράμιδος
δύναμις βραχὺν ὑπέστη χρόνον τὴν τῶν θηρίων
 ἔφοδον: τὰ γὰρ ζῷα διάφορα ταῖς ἀλκαῖς ὄντα καὶ
ταῖς ἰδίαις ῥώμαις πεποιθότα πάντα τὸν ὑφιστάμενον
ῥᾳδίως ἀνῄρει. 
<milestone unit="section" n="6" />διόπερ πολὺς καὶ παντοῖος ἐγίνετο 
φόνος, τῶν μὲν ὑπὸ τοὺς πόδας ὑποπιπτόντων,
τῶν δὲ τοῖς ὀδοῦσιν ἀνασχιζομένων, ἐνίων δὲ ταῖς
 προβοσκίσιν ἀναρριπτουμένων. συχνοῦ δὲ πλήθους
νεκρῶν σωρευομένου καὶ τοῦ κινδύνου τοῖς ὁρῶσι
δεινὴν ἔκπληξιν καὶ φόβον παριστάντος, οὐδεὶς ἔτι
μένειν ἐπὶ τῆς τάξεως ἐτόλμα. 
<milestone unit="section" n="7" />τραπέντος οὖν τοῦ 
πλήθους παντὸς ὁ βασιλεὺς τῶν Ἰνδῶν ἐπ᾽ αὐτὴν
 ἐβιάζετο τὴν Σεμίραμιν. καὶ τὸ μὲν πρῶτον ἐπ᾽
ἐκείνην τοξεύσας ἔτυχε τοῦ βραχίονος, ἔπειτ᾽ ἀκοντίσας
διήλασε διὰ τοῦ νώτου τῆς βασιλίσσης, πλαγίας
ἐνεχθείσης τῆς πληγῆς: διόπερ οὐδὲν παθοῦσα

<pb id="v.1.p.202" />
δεινὸν ἡ Σεμίραμις ταχέως ἀφίππευσε, πολὺ λειπομένου
κατὰ τὸ τάχος τοῦ διώκοντος θηρίου. <milestone unit="section" n="8" />
πάντων
δὲ φευγόντων ἐπὶ τὴν σχεδίαν, τοσούτου πλήθους
εἰς ἕνα καὶ στενὸν βιαζομένου τόπον οἱ μὲν τῆς
βασιλίσσης ὑπ᾽ ἀλλήλων ἀπέθνησκον συμπατούμενοι
καὶ φυρόμενοι παρὰ φύσιν ἀναμὶξ ἱππεῖς τε καὶ
πεζοί, τῶν δὲ Ἰνδῶν ἐπικειμένων ὠσμὸς ἐγίνετο
βίαιος ἐπὶ τῆς γεφύρας διὰ τὸν φόβον, ὥστε πολλοὺς
ἐξωθουμένους ἐφ᾽ ἑκάτερα μέρη τῆς γεφύρας ἐμπίπτειν
εἰς τὸν ποταμόν. <milestone unit="section" n="9" />
ἡ δὲ Σεμίραμις, ἐπειδὴ τὸ
πλεῖστον μέρος τῶν ἀπὸ τῆς μάχης διασωζομένων
διὰ τὸν ποταμὸν ἔτυχε τῆς ἀσφαλείας, ἀπέκοψε τοὺς
συνέχοντας δεσμοὺς τὴν γέφυραν: ὧν λυθέντων ἡ
μὲν σχεδία κατὰ πολλὰ διαιρεθεῖσα μέρη καὶ συχνοὺς
ἐφ᾽ ἑαυτῆς ἔχουσα τῶν διωκόντων Ἰνδῶν ὑπὸ τῆς
τοῦ ῥεύματος σφοδρότητος ὡς ἔτυχε κατηνέχθη, καὶ
πολλοὺς μὲν τῶν Ἰνδῶν διέφθειρε, τῇ δὲ Σεμιράμιδι
πολλὴν ἀσφάλειαν παρεσκεύασε, κωλύσασα τὴν τῶν
πολεμίων ἐπ᾽ αὐτὴν διάβασιν. <milestone unit="section" n="10" />
μετὰ δὲ ταῦθ᾽ ὁ
μὲν τῶν Ἰνδῶν βασιλεύς, διοσημιῶν αὐτῷ γενομένων καὶ τῶν μάντεων ἀποφαινομένων σημαίνεσθαι
τὸν ποταμὸν μὴ διαβαίνειν, ἡσυχίαν ἔσχεν, ἡ δὲ
Σεμίραμις ἀλλαγὴν ποιησαμένη τῶν αἰχμαλώτων
ἐπανῆλθεν εἰς Βάκτρα, δύο μέρη τῆς δυνάμεως
ἀποβεβληκυῖα. </p></div2>

<div2 type="chapter" n="20" org="uniform" sample="complete"><p><milestone unit="section" n="1" />

μετὰ δέ τινα χρόνον ὑπὸ Νινύου τοῦ οἱοῦ
δι᾽ εὐνούχου τινὸς ἐπιβουλευθεῖσα, καὶ τὸ παρ᾽
Ἄμμωνος λόγιον ἀνανεωσαμένη, τὸν ἐπιβουλεύσαντα
<pb id="v.1.p.203" />
κακὸν οὐδὲν εἰργάσατο, τοὐναντίον δὲ τὴν βασιλείαν
αὐτῷ παραδοῦσα καὶ τοῖς ὑπάρχοις ἀκούειν ἐκείνου
προστάξασα, ταχέως ἠφάνισεν ἑαυτήν, ὡς εἰς θεοὺς
κατὰ τὸν χρησμὸν μεταστησομένη. <milestone unit="section" n="2" />
ἔνιοι δὲ μυθολογοῦντές φασιν αὐτὴν γενέσθαι περιστεράν, καὶ
πολλῶν ὀρνέων εἰς τὴν οἰκίαν καταπετασθέντων
μετ᾽ ἐκείνων ἐκπετασθῆναι: διὸ καὶ τοὺς Ἀσσυρίους
τὴν περιστερὰν τιμᾶν ὡς θεόν, ἀπαθανατίζοντας
τὴν Σεμίραμιν. αὕτη μὲν οὖν βασιλεύσασα τῆς
Ἀσίας ἁπάσης πλὴν Ἰνδῶν ἐτελεύτησε τὸν προειρημένον τρόπον, βιώσασα μὲν ἔτη ἑξήκοντα δύο, βασιλεύσασα δὲ δύο πρὸς τοῖς τετταράκοντα.
<milestone unit="section" n="3" />
Κτησίας μὲν οὖν ὁ Κνίδιος περὶ Σεμιράμιδος
τοιαῦθ᾽ ἱστόρηκεν: Ἀθήναιος δὲ καί τινες τῶν ἄλλων
συγγραφέων φασὶν αὐτὴν ἑταίραν γεγονέναι εὐπρεπῆ,
καὶ διὰ τὸ κάλλος ἐρωτικῶς ἔχειν αὐτῆς τὸν βασιλέα
τῶν Ἀσσυρίων. <milestone unit="section" n="4" />
τὸ μὲν οὖν πρῶτον μετρίας αὐτὴν
ἀποδοχῆς τυγχάνειν ἐν τοῖς βασιλείοις, μετὰ δὲ
ταῦτα γνησίαν ἀναγορευθεῖσαν γυναῖκα πεῖσαι τὸν
βασιλέα πένθ᾽ ἡμέρας αὐτῇ παραχωρῆσαι τῆς βασιλείας.
<milestone unit="section" n="5" />
τὴν δὲ Σεμίραμιν ἀναλαβοῦσαν τό τε σκῆπτρον καὶ τὴν βασίλειον στολὴν κατὰ μὲν τὴν πρώτην
ἡμέραν εὐωχίαν ποιῆσαι καὶ μεγαλοπρεπῆ δεῖπνα,
ἐν οἷς τοὺς τῶν δυνάμεων ἡγεμόνας καὶ πάντας
τοὺς ἐπιφανεστάτους πεῖσαι συμπράττειν ἑαυτῇ: τῇ
δ᾽ ὑστεραίᾳ τοῦ τε πλήθους καὶ τῶν ἀξιολογωτάτων
ἀνδρῶν ὡς βασίλισσαν θεραπευόντων τὸν μὲν ἄνδρα
καταβαλεῖν εἰς τὴν εἱρκτήν, αὐτὴν δὲ φύσει
<pb id="v.1.p.204" />
μεγαλεπίβολον οὖσαν καὶ τολμηρὰν κατασχεῖν τὴν ἀρχήν,
καὶ μέχρι γήρως βασιλεύσασαν πολλὰ καὶ μεγάλα
κατεργάσασθαι. περὶ μὲν οὖν τῶν κατὰ <del status="unremarkable">τὴν</del> Σεμίραμιν τοιαύτας ἀντιλογίας εἶναι συμβαίνει παρὰ
τοῖς συγγραφεῦσι. </p></div2>

<div2 type="chapter" n="21" org="uniform" sample="complete"><p><milestone unit="section" n="1" />

μετὰ δὲ τὸν ταύτης θάνατον Νινύας ὁ Νίνου
καὶ Σεμιράμιδος υἱὸς παραλαβὼν τὴν ἀρχὴν ἦρχεν
εἰρηνικῶς, τὸ φιλοπόλεμον καὶ κεκινδυνευμένον τῆς
μητρὸς οὐδαμῶς ζηλώσας. <milestone unit="section" n="2" />
πρῶτον μὲν γὰρ ἐν τοῖς
βασιλείοις τὸν ἅπαντα χρόνον διέτριβεν, ὑπ᾽ οὐδενὸς ὁρώμενος πλὴν τῶν παλλακίδων καὶ τῶν περὶ
αὐτὸν εὐνούχων, ἐζήλου δὲ τρυφὴν καὶ ῥᾳθυμίαν
καὶ τὸ μηδέποτε κακοπαθεῖν μηδὲ μεριμνᾶν, ὑπολαμβάνων βασιλείας εὐδαίμονος εἶναι τέλος τὸ πάσαις
χρῆσθαι ταῖς ἡδοναῖς ἀνεπικωλύτως. <milestone unit="section" n="3" />
πρὸς δὲ
τὴν ἀσφάλειαν τῆς ἀρχῆς καὶ τὸν κατὰ τῶν ἀρχομένων γινόμενον φόβον κατ᾽ ἐνιαυτὸν μετεπέμπετο
στρατιωτῶν ἀριθμὸν ὡρισμένον καὶ στρατηγὸν ἀπὸ
ἔθνους ἑκάστου, <milestone unit="section" n="4" />
καὶ τὸ μὲν ἐκ πάντων ἀθροισθὲν
στράτευμα ἐκτὸς τῆς πόλεως συνεῖχεν, ἑκάστου τῶν
ἐθνῶν τὸν εὐνούστατον τῶν περὶ αὑτὸν ἀποδεικνύων ἡγεμόνα: τοῦ δ᾽ ἐνιαυτοῦ διελθόντος μετεπέμπετο πάλιν ἀπὸ τῶν ἐθνῶν τοὺς ἴσους στρατιώτας, καὶ τοὺς προτέρους ἀπέλυεν εἰς τὰς πατρίδας.
<milestone unit="section" n="5" />
οὗ συντελουμένου συνέβαινε τοὺς ὑπὸ τὴν βασιλείαν τεταγμένους ἅπαντας καταπεπλῆχθαι, θεωροῦντας ἀεὶ μεγάλας δυνάμεις ἐν ὑπαίθρῳ στρατοπεδευομένας καὶ τοῖς ἀφισταμένοις ἢ μὴ
<pb id="v.1.p.205" />
<milestone unit="section" n="6" />
πειθαρχοῦσιν ἑτοίμην οὖσαν τιμωρίαν. τὰς δὲ κατ᾽ ἐνιαυτὸν
ἀλλαγὰς τῶν στρατιωτῶν ἐπενόησεν, ἵνα πρὶν ἢ
καλῶς γνωσθῆναι τοὺς στρατηγοὺς καὶ τοὺς ἄλλους
ἅπαντας ὑπ᾽ ἀλλήλων, ἕκαστος εἰς τὴν ἰδίαν διαχωρίζηται πατρίδα: ὁ γὰρ πολὺς χρόνος τῆς στρατείας ἐμπειρίαν τε τῶν κατὰ τὸν πόλεμον καὶ
φρόνημα τοῖς ἡγεμόσι περιτίθησι, καὶ τὸ πλεῖστον
ἀφορμὰς παρέχεται μεγάλας πρὸς ἀπόστασιν καὶ
συνωμοσίαν κατὰ τῶν ἡγουμένων. <milestone unit="section" n="7" />
τὸ δὲ μηδ᾽ ὑφ᾽
ἑνὸς τῶν ἔξωθεν θεωρεῖσθαι τῆς μὲν περὶ αὐτὸν
τρυφῆς ἄγνοιαν παρείχετο πᾶσι, καθάπερ δὲ θεὸν
ἀόρατον διὰ τὸν φόβον ἕκαστος οὐδὲ λόγῳ βλασφημεῖν ἐτόλμα. στρατηγοὺς δὲ καὶ σατράπας καὶ
διοικητάς, ἔτι δὲ δικαστὰς καθ᾽ ἕκαστον ἔθνος ἀποδείξας καὶ τἄλλα πάντα διατάξας ὥς ποτ᾽ ἔδοξεν
αὐτῷ συμφέρειν, τὸν τοῦ ζῆν χρόνον κατέμεινεν ἐν
τῇ Νίνῳ. <milestone unit="section" n="8" />
παραπλησίως δὲ τούτῳ καὶ οἱ λοιποὶ
βασιλεῖς, παῖς παρὰ πατρὸς διαδεχόμενος τὴν ἀρχήν,
ἐπὶ γενεὰς τριάκοντα ἐβασίλευσαν μέχρι Σαρδαναπάλλου: ἐπὶ τούτου γὰρ ἡ τῶν Ἀσσυρίων ἡγεμονία
μετέπεσεν εἰς Μήδους, ἔτη διαμείνασα πλείω τῶν
χιλίων καὶ τριακοσίων <del status="unremarkable">ἔτι δ᾽ ἑξήκοντα</del>, καθάπερ
φησὶ Κτησίας ὁ Κνίδιος ἐν τῇ δευτέρᾳ βίβλῳ. </p></div2>

<div2 type="chapter" n="22" org="uniform" sample="complete"><p><milestone unit="section" n="1" />

τὰ δ᾽ ὀνόματα πάντα τῶν βασιλέων καὶ τὸ
πλῆθος τῶν ἐτῶν ὧν ἕκαστος ἐβασίλευσεν οὐ κατεπείγει γράφειν διὰ τὸ μηδὲν ὑπ᾽ αὐτῶν πεπρᾶχθαι
<pb id="v.1.p.206" />
μνήμης ἄξιον. μόνη γὰρ τέτευχεν ἀναγραφῆς ἡ
πεμφθεῖσα συμμαχία τοῖς Τρωσὶν ὑπ᾽ Ἀσσυρίων,
<milestone unit="section" n="2" />
ἧς ἐστρατήγει Μέμνων ὁ Τιθωνοῦ. Τευτάμου γὰρ
βασιλεύοντος τῆς Ἀσίας, ὃς ἦν εἰκοστὸς ἀπὸ Νινύου
τοῦ Σεμιράμιδος, φασὶ τοὺς μετ᾽ Ἀγαμέμνονος
Ἕλληνας ἐπὶ Τροίαν στρατεῦσαι, τὴν ἡγεμονίαν
ἐχόντων τῆς Ἀσίας τῶν Ἀσσυρίων ἔτη πλείω τῶν
χιλίων. καὶ τὸν μὲν Πρίαμον βαρυνόμενον τῷ πολέμῳ καὶ βασιλεύοντα τῆς Τρῳάδος, ὑπήκοον δ᾽
ὄντα τῷ βασιλεῖ τῶν Ἀσσυρίων, πέμψαι πρὸς αὐτὸν
πρεσβευτὰς περὶ βοηθείας: τὸν δὲ Τεύταμον μυρίους
μὲν Αἰθίοπας, ἄλλους δὲ τοσούτους Σουσιανοὺς σὺν
ἅρμασι διακοσίοις ἐξαποστεῖλαι, στρατηγὸν ἐπικαταστήσαντα
Μέμνονα τὸν Τιθωνοῦ. <milestone unit="section" n="3" />
καὶ τὸν μὲν
Τιθωνόν, κατ᾽ ἐκείνους τοὺς χρόνους τῆς Περσίδος
ὄντα στρατηγόν, εὐδοκιμεῖν παρὰ τῷ βασιλεῖ μάλιστα
τῶν καθεσταμένων ἐπάρχων, τὸν δὲ Μέμνονα τὴν
ἡλικίαν ἀκμάζοντα διαφέρειν ἀνδρείᾳ τε καὶ ψυχῆς
λαμπρότητι. οἰκοδομῆσαι δ᾽ αὐτὸν ἐπὶ τῆς ἄκρας
τὰ ἐν Σούσοις βασίλεια τὰ διαμείναντα μέχρι τῆς
Περσῶν ἡγεμονίας, κληθέντα δ᾽ ἀπ᾽ ἐκείνου Μεμνόνεια: κατασκευάσαι δὲ καὶ διὰ τῆς χώρας λεωφόρον ὁδὸν τὴν μέχρι τῶν νῦν χρόνων ὀνομαζομένην
Μεμνόνειαν. <milestone unit="section" n="4" />
ἀμφισβητοῦσι δὲ καὶ οἱ περὶ
τὴν Αἴγυπτον Αἰθίοπες, λέγοντες ἐν ἐκείνοις τοῖς
τόποις γεγονέναι τὸν ἄνδρα τοῦτον, καὶ βασίλεια
παλαιὰ δεικνύουσιν, ἃ μέχρι τοῦ νῦν ὀνομάζεσθαί
<pb id="v.1.p.207" />
<milestone unit="section" n="5" />
φασι Μεμνόνεια. οὐ μὴν ἀλλὰ τοῖς Τρωσὶ λέγεται
βοηθῆσαι τὸν Μέμνονα μετὰ δισμυρίων μὲν πεζῶν,
ἁρμάτων δὲ διακοσίων: ὃν θαυμασθῆναί τε δι᾽ ἀνδρείαν καὶ πολλοὺς ἀνελεῖν ἐν ταῖς μάχαις τῶν
Ἑλλήνων, τὸ δὲ τελευταῖον ὑπὸ Θετταλῶν ἐνεδρευθέντα κατασφαγῆναι: τοῦ δὲ σώματος τοὺς Αἰθίοπας
ἐγκρατεῖς γενομένους κατακαῦσαί τε τὸν νεκρὸν καὶ
τὰ ὀστᾶ πρὸς Τιθωνὸν ἀποκομίσαι. περὶ μὲν οὖν
Μέμνονος τοιαῦτ᾽ ἐν ταῖς βασιλικαῖς ἀναγραφαῖς
ἱστορεῖσθαί φασιν οἱ βάρβαροι. </p></div2>

<div2 type="chapter" n="23" org="uniform" sample="complete"><p><milestone unit="section" n="1" />

Σαρδανάπαλλος δέ, τριακοστὸς μὲν ὢν ἀπὸ
Νίνου τοῦ συστησαμένου τὴν ἡγεμονίαν, ἔσχατος δὲ
γενόμενος Ἀσσυρίων βασιλεύς, ὑπερῆρεν ἅπαντας
τοὺς πρὸ αὐτοῦ τρυφῇ καὶ ῥᾳθυμίᾳ. χωρὶς γὰρ τοῦ
μηδ᾽ ὑφ᾽ ἑνὸς τῶν ἔξωθεν ὁρᾶσθαι βίον ἔζησε γυναικός, καὶ διαιτώμενος μὲν μετὰ τῶν παλλακίδων,
πορφύραν δὲ καὶ τὰ μαλακώτατα τῶν ἐρίων ταλασιουργῶν, στολὴν μὲν γυναικείαν ἐνεδεδύκει, τὸ δὲ
πρόσωπον καὶ πᾶν τὸ σῶμα ψιμυθίοις καὶ τοῖς
ἄλλοις τοῖς τῶν ἑταιρῶν ἐπιτηδεύμασιν ἁπαλώτερον
πάσης γυναικὸς τρυφερᾶς κατεσκεύαστο. <milestone unit="section" n="2" />
ἐπετήδευσε
δὲ καὶ τὴν φωνὴν ἔχειν γυναικώδη καὶ κατὰ τοὺς
πότους οὐ μόνον ποτῶν καὶ βρωτῶν τῶν δυναμένων μάλιστα τὰς ἡδονὰς παρέχεσθαι συνεχῶς
ἀπολαύειν, ἀλλὰ καὶ τὰς ἀφροδισιακὰς τέρψεις μεταδιώκειν ἀνδρὸς ἅμα καὶ γυναικός: ἐχρῆτο γὰρ ταῖς
ἐπ᾽ ἀμφότερα συνουσίαις ἀνέδην, τῆς ἐκ τῆς πράξεως
<pb id="v.1.p.208" />
<milestone unit="section" n="3" />
αἰσχύνης οὐδὲν ὅλως φροντίζων. ἐπὶ τοσοῦτο δὲ
προήχθη τρυφῆς καὶ τῆς αἰσχίστης ἡδονῆς καὶ
ἀκρασίας ὥστ᾽ ἐπικήδειον εἰς αὑτὸν ποιῆσαι καὶ
παραγγεῖλαι τοῖς διαδόχοις τῆς ἀρχῆς μετὰ τὴν ἑαυτοῦ τελευτὴν ἐπὶ τὸν τάφον ἐπιγράψαι τὸ συγγραφὲν μὲν ὑπ᾽ ἐκείνου βαρβαρικῶς, μεθερμηνευθὲν
δὲ ὕστερον ὑπό τινος Ἕλληνος,
<quote rend="blockquote"><lb />εὖ εἰδὼς ὅτι θνητὸς ἔφυς, σὸν θυμὸν ἄεξε
<lb />τερπόμενος θαλίῃσι: θανόντι σοι οὔτις ὄνησις.
<lb />καὶ γὰρ ἐγὼ σποδός εἰμι, Νίνου μεγάλης βασιλεύσας.
<lb />ταῦτ᾽ ἔχω ὅσσ᾽ ἔφαγον καὶ ἐφύβρισα καὶ μετ᾽ ἔρωτος
<lb />τέρπν᾽ ἔπαθον, τὰ δὲ πολλὰ καὶ ὄλβια κεῖνα λέλειπται.</quote>
<milestone unit="section" n="4" />
τοιοῦτος δ᾽ ὢν τὸν τρόπον οὐ μόνον αὐτὸς αἰσχρῶς
κατέστρεψε τὸν βίον, ἀλλὰ καὶ τὴν Ἀσσυρίων ἡγεμονίαν ἄρδην ἀνέτρεψε, πολυχρονιωτάτην γενομένην τῶν μνημονευομένων.</p></div2>

<div2 type="chapter" n="24" org="uniform" sample="complete"><p><milestone unit="section" n="1" />

Ἀρβάκης γάρ τις, Μῆδος
μὲν τὸ γένος, ἀνδρείᾳ δὲ καὶ ψυχῆς λαμπρότητι
διαφέρων, ἐστρατήγει Μήδων τῶν κατ᾽ ἐνιαυτὸν
ἐκπεμπομένων εἰς τὴν Νίνον. κατὰ δὲ τὴν στρατείαν γενόμενος συνήθης τῷ στρατηγῷ τῶν Βαβυλωνίων, ὑπ᾽ ἐκείνου παρεκλήθη καταλῦσαι τὴν τῶν
Ἀσσυρίων ἡγεμονίαν. <milestone unit="section" n="2" />
ἦν δ᾽ οὗτος ὄνομα μὲν Βέλεσυς, τῶν δ᾽ ἱερέων ἐπισημότατος, οὓς Βαβυλώνιοι καλοῦσι Χαλδαίους. ἐμπειρίαν οὖν ἔχων μεγίστην ἀστρολογίας τε καὶ μαντικῆς προέλεγε τοῖς
<pb id="v.1.p.209" />
πολλοῖς τὸ ἀποβησόμενον ἀδιαπτώτως: διὸ καὶ
θαυμαζόμενος ἐπὶ τούτοις τῷ στρατηγῷ τῶν Μήδων
ὄντι φίλῳ προεῖπεν ὅτι πάντως αὐτὸν δεῖ βασιλεῦσαι
πάσης τῆς χώρας ἧς ἄρχει Σαρδανάπαλλος. <milestone unit="section" n="3" />
ὁ
δ᾽ Ἀρβάκης ἐπαινέσας τὸν ἄνδρα, τούτῳ μὲν ἐπηγγείλατο δώσειν σατραπείαν τῆς Βαβυλωνίας, τῆς
πράξεως ἐπὶ τέλος ἐλθούσης, αὐτὸς δὲ καθαπερεί
τινος θεοῦ φωνῇ μετεωρισθεὶς τοῖς τε ἡγεμόσι τῶν
ἄλλων ἐθνῶν συνίστατο καὶ πρὸς τὰς ἑστιάσεις καὶ
κοινὰς ὁμιλίας ἐκτενῶς ἅπαντας παρελάμβανε, φιλίαν
κατασκευάζων πρὸς ἕκαστον. <milestone unit="section" n="4" />
ἐφιλοτιμήθη δὲ
καὶ τὸν βασιλέα κατ᾽ ὄψιν ἰδεῖν καὶ τὸν τούτου
βίον ὅλον κατασκέψασθαι. διόπερ δούς τινι τῶν
εὐνούχων χρυσῆν φιάλην εἰσήχθη πρὸς τὸν Σαρδανάπαλλον, καὶ τήν τε τρυφὴν αὐτοῦ καὶ τὸν γυναικώδη τῶν ἐπιτηδευμάτων ζῆλον ἀκριβῶς κατανοήσας κατεφρόνησε μὲν τοῦ βασιλέως ὡς οὐδενὸς
ἀξίου, προήχθη δὲ πολὺ μᾶλλον ἀντέχεσθαι τῶν
δοθεισῶν ἐλπίδων ὑπὸ τοῦ Χαλδαίου. <milestone unit="section" n="5" />
τέλος δὲ
συνωμοσίαν ἐποιήσατο πρὸς τὸν Βέλεσυν, ὥστε αὐτὸν
μὲν Μήδους ἀποστῆσαι καὶ Πέρσας, ἐκεῖνον δὲ πεῖσαι
Βαβυλωνίους κοινωνῆσαι τῆς πράξεως καὶ τὸν τῶν
Ἀράβων ἡγεμόνα φίλον ὄντα προσλαβέσθαι πρὸς
τὴν τῶν ὅλων ἐπίθεσιν. <milestone unit="section" n="6" />
ὡς δ᾽ ὁ ἐνιαύσιος τῆς
στρατείας διεληλύθει χρόνος, διαδοχῆς δ᾽ ἑτέρας
ἐλθούσης ἀπελύθησαν οἱ πρότεροι κατὰ τὸ ἔθος
εἰς τὰς πατρίδας, ἐνταῦθα ὁ Ἀρβάκης ἔπεισε τοὺς
<pb id="v.1.p.210" />
μὲν Μήδους ἐπιθέσθαι τῇ βασιλείᾳ, Πέρσας δ᾽ ἐπ᾽
ἐλευθερίᾳ κοινωνῆσαι τῆς συνωμοσίας. παραπλησίως
δὲ καὶ ὁ Βέλεσυς τούς τε Βαβυλωνίους ἔπεισεν ἀντέχεσθαι τῆς ἐλευθερίας, καὶ πρεσβεύσας εἰς Ἀραβίαν παρεστήσατο τὸν ἡγούμενον τῶν ἐγχωρίων,
ὄντα φίλον αὐτοῦ καὶ ξένον, μετασχεῖν τῆς ἐπιθέσεως.
<milestone unit="section" n="7" />
τοῦ δ᾽ ἐνιαυσίου χρόνου διελθόντος πάντες
οὗτοι πλῆθος στρατιωτῶν συναγαγόντες ἧκον πανδημεὶ πρὸς τὴν Νίνον, τῷ μὲν λόγῳ διαδοχὴν
ἄγοντες, ὡς ἦν σύνηθες, τῇ δ᾽ ἀληθείᾳ καταλύσοντες
τὴν τῶν Ἀσσυρίων ἡγεμονίαν. <milestone unit="section" n="8" />
ἀθροισθέντων οὖν τῶν προειρημένων τεττάρων ἐθνῶν εἰς ἕνα
τόπον, ὁ μὲν σύμπας αὐτῶν ἀριθμὸς ὑπῆρχεν εἰς
τετταράκοντα μυριάδας, εἰς μίαν δὲ παρεμβολὴν
συνελθόντες ἐβουλεύοντο κοινῇ περὶ τοῦ συμφέροντος.</p></div2>

<div2 type="chapter" n="25" org="uniform" sample="complete"><p><milestone unit="section" n="1" />

Σαρδανάπαλλος δὲ γνοὺς τὴν ἀπόστασιν
εὐθὺς ἐξήγαγεν ἐπ᾽ αὐτοὺς τὰς ἀπὸ τῶν ἄλλων
ἐθνῶν δυνάμεις. καὶ τὸ μὲν πρῶτον γενομένης ἐν
τῷ πεδίῳ παρατάξεως ἐλείφθησαν οἱ τὴν ἀπόστασιν ποιησάμενοι, καὶ πολλοὺς ἀποβαλόντες συνεδιώχθησαν εἰς ὄρος ἀπέχον τῆς Νίνου σταδίους ἑβδομήκοντα:
<milestone unit="section" n="2" />
μετὰ δὲ ταῦτα πάλιν καταβάντων αὐτῶν
εἰς τὸ πεδίον καὶ πρὸς μάχην παρασκευαζομένων,
ὁ μὲν Σαρδανάπαλλος ἀντιτάξας τὴν ἰδίαν στρατιὰν προαπέστειλε πρὸς τὸ τῶν πολεμίων στρατόπεδον τοὺς κηρύξοντας διότι Σαρδανάπαλλος τοῖς
μὲν ἀνελοῦσιν Ἀρβάκην τὸν Μῆδον δώσει χρυσίου
διακόσια τάλαντα, τοῖς δὲ ζῶντα παραδοῦσι χρήματα

<pb id="v.1.p.211" />
μὲν δωρήσεται δὶς τοσαῦτα, τῆς δὲ Μηδίας
ὕπαρχον καταστήσει. <milestone unit="section" n="3" />
παραπλησίως δ᾽ ἐπηγγείλατο
δώσειν δωρεὰς τοῖς Βέλεσυν τὸν Βαβυλώνιον ἀνελοῦσιν ἢ ζωγρήσασιν. οὐδενὸς δὲ προσέχοντος τοῖς
κηρύγμασι, συνῆψε μάχην, καὶ πολλοὺς μὲν ἐφόνευσε τῶν ἀποστατῶν, τὸ δ᾽ ἄλλο πλῆθος συνεδίωξεν
εἰς τὴν ἐν τοῖς ὄρεσι παρεμβολήν. <milestone unit="section" n="4" />
οἱ δὲ
περὶ τὸν Ἀρβάκην διὰ τὰς ἥττας ἀθυμοῦντες συνήγαγον τῶν φίλων συνέδριον καὶ προέθηκαν βουλὴν
τί δέοι πράττειν. <milestone unit="section" n="5" />
οἱ πλεῖστοι μὲν οὖν ἔφασαν δεῖν
εἰς τὰς πατρίδας ἀπιέναι καὶ τόπους ὀχυροὺς καταλαμβάνεσθαι καὶ τῶν ἄλλων τῶν εἰς τὸν πόλεμον
χρησίμων τὴν ἐνδεχομένην παρασκευὴν ποιεῖσθαι:
Βέλεσυς δ᾽ ὁ Βαβυλώνιος, φήσας τοὺς θεοὺς αὐτοῖς
σημαίνειν μετὰ πόνων καὶ κακοπαθείας ἐπὶ τέλος
ἄξειν τὴν προαίρεσιν, καὶ τἄλλα παρακαλέσας ἐνδεχομένως, ἔπεισεν ἅπαντας ὑπομένειν τοὺς κινδύνους.
<milestone unit="section" n="6" />
γενομένης οὖν τρίτης παρατάξεως πάλιν ὁ
βασιλεὺς ἐνίκησε, καὶ τῆς τε παρεμβολῆς τῶν ἀποστατῶν ἐκυρίευσε καὶ τοὺς ἡττηθέντας ἐδίωξε μέχρι
τῶν ὅρων τῆς Βαβυλωνίας: συνέβη δὲ καὶ τὸν Ἀρβάκην αὐτὸν λαμπρότατα κινδυνεύσαντα καὶ πολλοὺς ἀνελόντα τῶν Ἀσσυρίων γενέσθαι τραυματίαν.
<milestone unit="section" n="7" />
τηλικούτων δ᾽ ἐλαττωμάτων κατὰ τὸ συνεχὲς γινομένων τοῖς ἀφεστηκόσιν, οἱ τὰς ἡγεμονίας ἔχοντες ἀπελπίσαντες περὶ τῆς νίκης παρεσκευάζοντο
διαχωρίζεσθαι πρὸς τοὺς οἰκείους ἕκαστοι τόπους.
<pb id="v.1.p.212" />
<milestone unit="section" n="8" />
ὁ δὲ Βέλεσυς ἐν ὑπαίθρῳ τὴν νύκτα διηγρυπνηκὼς
καὶ περὶ τὴν τῶν ἄστρων παρατήρησιν φιλοτιμηθείς,
ἔφησε τοῖς ἀπηλπικόσι τὰ πράγματα, ἂν πένθ᾽ ἡμέρας ἀναμείνωσιν, αὐτομάτην ἥξειν βοήθειαν καὶ
μεταβολὴν ἔσεσθαι τῶν ὅλων παμμεγέθη εἰς τοὐναντίον: ταῦτα γὰρ ὁρᾶν διὰ τῆς τῶν ἄστρων ἐμπειρίας προσημαίνοντας αὐτοῖς τοὺς θεούς. καὶ παρεκάλει ταύτας τὰς ἡμέρας μείναντας πεῖραν λαβεῖν
τῆς ἰδίας τέχνης καὶ τῆς τῶν θεῶν εὐεργεσίας. </p></div2>

<div2 type="chapter" n="26" org="uniform" sample="complete"><p><milestone unit="section" n="1" />

μετακληθέντων οὖν πάντων πάλιν καὶ τὸν ὡρισμένον χρόνον ἀναμεινάντων, ἧκέ τις ἀπαγγέλλων διότι
δύναμις ἐκ τῆς Βακτριανῆς ἀπεσταλμένη τῷ βασιλεῖ
πλησίον ἐστὶ πορευομένη κατὰ σπουδήν. <milestone unit="section" n="2" />
ἔδοξεν οὖν τοῖς περὶ τὸν Ἀρβάκην ἀπαντῆσαι τοῖς
στρατηγοῖς τὴν ταχίστην ἀναλαβόντας τῶν στρατιωτῶν τοὺς κρατίστους καὶ μάλιστ᾽ εὐζώνους, ὅπως,
ἂν μὴ διὰ τῶν λόγων τοὺς Βακτριανοὺς δύνωνται
πεῖσαι συναποστῆναι, τοῖς ὅπλοις βιάσωνται μετασχεῖν
τῶν αὐτῶν ἐλπίδων. <milestone unit="section" n="3" />
τέλος δὲ πρὸς τὴν ἐλευθερίαν ἀσμένως ὑπακουσάντων τὸ μὲν πρῶτον τῶν
ἡγεμόνων, ἔπειτα καὶ τῆς ὅλης δυνάμεως, πάντες
ἐν ταὐτῷ κατεστρατοπέδευσαν. <milestone unit="section" n="4" />
ὅτε δὴ συνέβη τὸν
βασιλέα τῶν Ἀσσυρίων τὴν μὲν ἀπόστασιν τῶν Βακτριανῶν ἀγνοοῦντα, ταῖς δὲ προγεγενημέναις εὐημερίαις μετεωρισθέντα, τραπῆναι πρὸς ἄνεσιν, καὶ
τοῖς στρατιώταις διαδοῦναι πρὸς εὐωχίαν ἱερεῖα καὶ
πλῆθος οἴνου τε καὶ τῶν ἄλλων ἐπιτηδείων. διόπερ

<pb id="v.1.p.213" />
τῆς δυνάμεως ἁπάσης ἑστιωμένης, οἱ περὶ τὸν
Ἀρβάκην παρά τινων αὐτομόλων πυθόμενοι τὴν ἐν
τῇ παρεμβολῇ τῶν πολεμίων ῥᾳθυμίαν καὶ μέθην,
νυκτὸς ἀπροσδοκήτως τὴν ἐπίθεσιν ἐποιήσαντο.
<milestone unit="section" n="5" />
προσπεσόντες δὲ συντεταγμένοι μὲν ἀσυντάκτοις,
ἕτοιμοι δ᾽ ἀπαρασκεύοις, τῆς τε παρεμβολῆς ἐκράτησαν καὶ τῶν στρατιωτῶν πολλοὺς ἀνελόντες τοὺς
ἄλλους μέχρι τῆς πόλεως κατεδίωξαν. <milestone unit="section" n="6" />
μετὰ δὲ ταῦτα
ὁ μὲν βασιλεὺς Γαλαιμένην τὸν ἀδελφὸν τῆς γυναικὸς ἀποδείξας στρατηγόν, αὐτὸς τῶν κατὰ τὴν
πόλιν ἐπιμέλειαν ἐποιεῖτο: οἱ δ᾽ ἀποστάται κατὰ τὸ
πεδίον τὸ πρὸ τῆς πόλεως παραταξάμενοι δυσὶ μάχαις ἐνίκησαν τοὺς Ἀσσυρίους, καὶ τόν τε Γαλαιμένην ἀνεῖλον καὶ τῶν ἀντιταξαμένων τοὺς μὲν ἐν
τῇ φυγῇ κατέσφαξαν, τοὺς δ᾽ ἀποκλεισθέντας τῆς
εἰς τὴν πόλιν ἐπανόδου καὶ συναναγκασθέντας ἑαυτοὺς ῥιπτεῖν εἰς τὸν Εὐφράτην ποταμὸν πλὴν ὀλίγων
ἅπαντας ἀνεῖλον. <milestone unit="section" n="7" />
τοσοῦτο δὲ πλῆθος ἦν τῶν
φονευθέντων ὥστε τὸ φερόμενον ῥεῦμα κραθὲν αἵματι τὴν χρόαν ἐφ᾽ ἱκανὸν τόπον μεταβαλεῖν. ἔπειτα
τοῦ βασιλέως συγκλεισθέντος εἰς πολιορκίαν πολλὰ
τῶν ἐθνῶν ἀφίστατο, ἑκάστου πρὸς τὴν ἐλευθερίαν
αὐτομολοῦντος. <milestone unit="section" n="8" />
ὁ δὲ Σαρδανάπαλλος ὁρῶν τὴν ὅλην
βασιλείαν ἐν τοῖς μεγίστοις οὖσαν κινδύνοις, τοὺς
μὲν υἱοὺς τρεῖς ὄντας καὶ θυγατέρας δύο μετὰ πολλῶν χρημάτων εἰς Παφλαγονίαν ἀπέστειλε πρὸς
Κότταν τὸν ἔπαρχον, ὄντα τῶν ἀρχομένων εὐνούστατον, αὐτὸς δὲ βιβλιαφόρους ἀποστείλας πρὸς
<pb id="v.1.p.214" />
ἅπαντας τοὺς ὑπ᾽ αὐτὸν τεταγμένους μετεπέμπετο
δυνάμεις καὶ τὰ πρὸς τὴν πολιορκίαν παρεσκευάζετο.
<milestone unit="section" n="9" />
ἦν δ᾽ αὐτῷ λόγιον παραδεδομένον ἐκ προγόνων ὅτι τὴν Νίνον οὐδεὶς ἑλεῖ κατὰ κράτος, ἐὰν
μὴ πρότερον ὁ ποταμὸς τῇ πόλει γένηται πολέμιος.
ὑπολαμβάνων οὖν τοῦτο μηδέποτε ἔσεσθαι, ταῖς ἐλπίσι ἀντεῖχε, διανοούμενος ὑπομένειν τὴν πολιορκίαν καὶ τὰ παρὰ τῶν ὑποτεταγμένων ἀποσταλησόμενα στρατόπεδα προσδέχεσθαι.</p></div2>

<div2 type="chapter" n="27" org="uniform" sample="complete"><p><milestone unit="section" n="1" />

οἱ δ᾽ ἀποστάται
τοῖς προτερήμασιν ἐπαρθέντες προσέκειντο μὲν τῇ
πολιορκίᾳ, διὰ δὲ τὴν ὀχυρότητα τῶν τειχῶν οὐδὲν
ἠδύναντο βλάψαι τοὺς ἐν τῇ πόλει: πετροβόλοι γὰρ
ἢ χελῶναι χωστρίδες ἢ κριοὶ πρὸς ἀνατροπὴν μεμηχανημένοι τειχῶν οὔπω κατ᾽ ἐκείνους τοὺς καιροὺς
εὕρηντο. τῶν δ᾽ ἐπιτηδείων ἁπάντων οἱ κατὰ τὴν
πόλιν πολλὴν εἶχον δαψίλειαν, προνενοημένου τοῦ
βασιλέως τούτου τοῦ μέρους. διὸ καὶ χρονιζούσης
τῆς πολιορκίας ἐπ᾽ ἔτη μὲν δύο προσέκειντο προσβολὰς ποιούμενοι τοῖς τείχεσι καὶ τῆς ἐπὶ τὴν χώραν ἐξόδου τοὺς ἐκ τῆς πόλεως εἴργοντες: τῷ τρίτῳ
δ᾽ ἔτει συνεχῶς ὄμβρων μεγάλων καταρραγέντων
συνέβη τὸν Εὐφράτην μέγαν γενόμενον κατακλύσαι
τε μέρος τῆς πόλεως καὶ καταβαλεῖν τὸ τεῖχος ἐπὶ
σταδίους εἴκοσιν. <milestone unit="section" n="2" />
ἐνταῦθα ὁ βασιλεὺς νομίσας τετελέσθαι τὸν χρησμὸν καὶ τῇ πόλει τὸν ποταμὸν γεγονέναι φανερῶς πολέμιον, ἀπέγνω τὴν σωτηρίαν.
ἵνα δὲ μὴ τοῖς πολεμίοις ὑποχείριος γένηται, πυρὰν

<pb id="v.1.p.215" />
ἐν τοῖς βασιλείοις κατεσκεύασεν ὑπερμεγέθη,
καὶ τόν τε χρυσὸν καὶ τὸν ἄργυρον ἅπαντα, πρὸς
δὲ τούτοις τὴν βασιλικὴν ἐσθῆτα πᾶσαν ἐπὶ ταύτην
ἐσώρευσε, τὰς δὲ παλλακίδας καὶ τοὺς εὐνούχους
συγκλείσας εἰς τὸν ἐν μέσῃ τῇ πυρᾷ κατεσκευασμένον οἶκον ἅμα τούτοις ἅπασιν ἑαυτόν τε καὶ τὰ
βασίλεια κατέκαυσεν. <milestone unit="section" n="3" />
οἱ δ᾽ ἀποστάται πυθόμενοι τὴν
ἀπώλειαν τὴν Σαρδαναπάλλου, τῆς μὲν πόλεως ἐκράτησαν εἰσπεσόντες κατὰ τὸ πεπτωκὸς μέρος τοῦ
τείχους, τὸν δ᾽ Ἀρβάκην ἐνδύσαντες τὴν βασιλικὴν
στολὴν προσηγόρευσαν βασιλέα, καὶ τὴν τῶν ὅλων
ἐξουσίαν ἐπέτρεψαν. </p></div2>

<div2 type="chapter" n="28" org="uniform" sample="complete"><p><milestone unit="section" n="1" />

ἔνθα δὴ τοῦ βασιλέως τοῖς συναγωνισαμένοις
στρατηγοῖς δωρεάς τε διαδόντος κατὰ τὴν ἀξίαν καὶ
σατράπας ἐθνῶν καθιστάντος, προσελθὼν αὐτῷ Βέλεσυς ὁ Βαβυλώνιος, ὁ προειπὼν ὅτι βασιλεὺς ἔσται
τῆς Ἀσίας, τῆς τε εὐεργεσίας ὑπέμνησε καὶ τὴν Βαβυλῶνος ἀρχὴν ἠξίου δοῦναι, καθάπερ ἐξ ἀρχῆς
ὑπέσχετο. <milestone unit="section" n="2" />
ἀπεφαίνετο δὲ καὶ κατὰ τοὺς κινδύνους
ἑαυτὸν εὐχὴν πεποιῆσθαι τῷ Βήλῳ Σαρδαναπάλλου
κρατηθέντος καὶ τῶν βασιλείων ἐμπυρισθέντων ἀποκομιεῖν τὴν σποδὸν τὴν ἐκ τούτων εἰς Βαβυλῶνα,
καὶ πλησίον τοῦ τεμένους τοῦ θεοῦ καὶ τοῦ ποταμοῦ καταθέμενον χῶμα κατασκευάσειν τὸ παρεξόμενον τοῖς κατὰ τὸν Εὐφράτην πλέουσιν ἀθάνατον
ὑπόμνημα τοῦ καταλύσαντος τὴν Ἀσσυρίων ἀρχήν.
<pb id="v.1.p.216" />
<milestone unit="section" n="3" />
τοῦτο δ᾽ ᾐτεῖτο πυθόμενος <del status="unremarkable">παρά</del> τινος εὐνούχου
τὰ περὶ τὸν ἄργυρον καὶ χρυσόν, ὃν διαδράντα καὶ
πρὸς αὐτὸν αὐτομολήσαντα κατέκρυψεν. <milestone unit="section" n="4" />
ὁ δ᾽ Ἀρβάκης τούτων οὐδὲν εἰδὼς διὰ τὸ πάντας τοὺς ἐν
τοῖς βασιλείοις συγκατακαῆναι τῷ βασιλεῖ, τήν τε
σποδὸν ἀποκομίσαι καὶ τὴν Βαβυλῶνα ἔχειν ἀτελῆ
συνεχώρησεν. εἶθ᾽ ὁ μὲν Βέλεσυς πλοῖα παραστησάμενος μετὰ τῆς σποδοῦ τὸ πλεῖστον τοῦ τε ἀργύρου καὶ τοῦ χρυσοῦ συντόμως ἀπέστειλεν εἰς
Βαβυλῶνα: ὁ δὲ βασιλεύς, μηνυθείσης αὐτῷ τῆς
πράξεως αὐτοφώρου, δικαστὰς ἀπέδειξε τοὺς συναγωνισαμένους
στρατηγούς. <milestone unit="section" n="5" />
τοῦ πράξαντος δ᾽ ὁμολογοῦντος ἀδικεῖν, τὸ μὲν δικαστήριον αὐτοῦ θάνατον κατέγνω, ὁ δὲ βασιλεύς, μεγαλόψυχος ὢν καὶ
τὴν ἀρχὴν τῆς ἡγεμονίας βουλόμενος ἐπιεικῆ παρέχεσθαι, τῶν τε κινδύνων ἀπέλυσε τὸν Βέλεσυν καὶ
τὸν ἀποκεκομισμένον ἄργυρον καὶ χρυσὸν ἔχειν
συνεχώρησεν: ὁμοίως δὲ καὶ τὴν ἐξ ἀρχῆς δοθεῖσαν
ἐξουσίαν τῆς Βαβυλῶνος οὐκ ἀφείλετο, φήσας μείζονας εἶναι τὰς ἐξ αὐτοῦ προγεγενημένας εὐεργεσίας
τῶν ὕστερον ἀδικημάτων. <milestone unit="section" n="6" />
διαβοηθείσης δὲ τῆς ἐπιεικείας οὐ τὴν τυχοῦσαν εὔνοιαν ἅμα καὶ δόξαν
παρὰ τῶν ἐθνῶν ἀπηνέγκατο, πάντων κρινόντων
ἄξιον εἶναι τῆς βασιλείας τὸν οὕτω προσενεχθέντα
τοῖς ἀδικήσασιν. <milestone unit="section" n="7" />
ὁ δ᾽ οὖν Ἀρβάκης τοῖς κατὰ τὴν
πόλιν ἐπιεικῶς προσενεχθεὶς αὐτοὺς μὲν κατὰ κώμας
<pb id="v.1.p.217" />
διῴκισε, τὰς ἰδίας κτήσεις ἑκάστοις ἀποδούς, τὴν
δὲ πόλιν εἰς ἔδαφος κατέσκαψεν. ἔπειτα τόν τε
ἄργυρον καὶ χρυσὸν τὸν ἐκ τῆς πυρᾶς ὑπολειφθέντα
πολλῶν ὄντα ταλάντων ἀπεκόμισε τῆς Μηδίας εἰς
Ἐκβάτανα. <milestone unit="section" n="8" />
ἡ μὲν οὖν ἡγεμονία τῶν Ἀσσυρίων ἀπὸ
Νίνου διαμείνασα τριάκοντα μὲν γενεάς, ἔτη δὲ
πλείω τῶν χιλίων καὶ τριακοσίων, ὑπὸ Μήδων κατελύθη τὸν προειρημένον τρόπον. </p></div2>

<div2 type="chapter" n="29" org="uniform" sample="complete"><p><milestone unit="section" n="1" />

ἡμῖν δ᾽ οὐκ ἀνάρμοστον εἶναι δοκεῖ περὶ τῶν
ἐν Βαβυλῶνι Χαλδαίων καὶ τῆς ἀρχαιότητος αὐτῶν βραχέα διελθεῖν, ἵνα μηδὲν παραλίπωμεν
τῶν ἀξίων μνήμης. <milestone unit="section" n="2" />
Χαλδαῖοι τοίνυν τῶν ἀρχαιοτάτων ὄντες Βαβυλωνίων τῇ μὲν διαιρέσει τῆς
πολιτείας παραπλησίαν ἔχουσι τάξιν τοῖς κατ᾽ Αἴγυπτον ἱερεῦσι: πρὸς γὰρ τῇ θεραπείᾳ τῶν θεῶν
τεταγμένοι πάντα τὸν τοῦ ζῆν χρόνον φιλοσοφοῦσι,
μεγίστην δόξαν ἔχοντες ἐν ἀστρολογίᾳ. ἀντέχονται δ᾽ ἐπὶ πολὺ καὶ μαντικῆς, ποιούμενοι προρρήσεις περὶ τῶν μελλόντων, καὶ τῶν μὲν καθαρμοῖς, τῶν δὲ θυσίαις, τῶν δ᾽ ἄλλαις τισὶν ἐπῳδαῖς
ἀποτροπὰς κακῶν καὶ τελειώσεις ἀγαθῶν πειρῶνται
πορίζειν. <milestone unit="section" n="3" />
ἐμπειρίαν δ᾽ ἔχουσι καὶ τῆς διὰ τῶν
οἰωνῶν μαντικῆς, ἐνυπνίων τε καὶ τεράτων ἐξηγήσεις ἀποφαίνονται. οὐκ ἀσόφως δὲ ποιοῦνται καὶ
τὰ περὶ τὴν ἱεροσκοπίαν ἄκρως ἐπιτυγχάνειν νομίζοντες. τὴν δὲ τούτων μάθησιν ἁπάντων οὐχ ὁμοίαν
<pb id="v.1.p.218" />
ποιοῦνται τοῖς τὰ τοιαῦτ᾽ ἐπιτηδεύουσι τῶν Ἑλλήνων.
<milestone unit="section" n="4" />
παρὰ μὲν γὰρ τοῖς Χαλδαίοις ἐκ γένους ἡ
τούτων φιλοσοφία παραδέδοται, καὶ παῖς παρὰ
πατρὸς διαδέχεται, τῶν ἄλλων λειτουργιῶν πασῶν
ἀπολελυμένος. διὸ καὶ γονεῖς ἔχοντες διδασκάλους
ἅμα μὲν ἀφθόνως ἅπαντα μανθάνουσιν, ἅμα δὲ
τοῖς παραγγελλομένοις προσέχουσι πιστεύοντες βεβαιότερον. ἔπειτ᾽ εὐθὺς ἐκ παίδων συντρεφόμενοι
τοῖς μαθήμασι μεγάλην ἕξιν περιποιοῦνται διά τε
τὸ τῆς ἡλικίας εὐδίδακτον καὶ διὰ τὸ πλῆθος τοῦ
προσκαρτερουμένου χρόνου. <milestone unit="section" n="5" />
παρὰ δὲ τοῖς Ἕλλησιν
ὁ πολλοῖς ἀπαρασκεύως προσιὼν ὀψέ ποτε τῆς φιλοσοφίας ἅπτεται, καὶ μέχρι τινὸς φιλοπονήσας ἀπῆλθε
περισπασθεὶς ὑπὸ βιωτικῆς χρείας: ὀλίγοι δέ τινες
ἐπὶ φιλοσοφίαν ἀποδύντες ἐργολαβίας ἕνεκεν παραμένουσιν ἐν τῷ μαθήματι, καινοτομοῦντες ἀεὶ
περὶ τῶν μεγίστων δογμάτων καὶ τοῖς πρὸ αὐτῶν
οὐκ ἀκολουθοῦντες. <milestone unit="section" n="6" />
τοιγαροῦν οἱ μὲν βάρβαροι
διαμένοντες ἐπὶ τῶν αὐτῶν ἀεὶ βεβαίως ἕκαστα λαμβάνουσιν, οἱ δ᾽ Ἕλληνες τοῦ κατὰ τὴν ἐργολαβίαν
κέρδους στοχαζόμενοι καινὰς αἱρέσεις κτίζουσι, καὶ
περὶ τῶν μεγίστων θεωρημάτων ἀλλήλοις ἀντιδοξοῦντες διχονοεῖν ποιοῦσι τοὺς μανθάνοντας καὶ
τὰς ψυχὰς αὐτῶν πλανᾶσθαι, τὸν πάντα βίον ἐν
αἰώρᾳ γινομένας καὶ μηδὲν ὅλως πιστεῦσαι δυναμένας

<pb id="v.1.p.219" />
βεβαίως: τὰς γοῦν ἐπιφανεστάτας αἱρέσεις
τῶν φιλοσόφων εἴ τις ἀκριβῶς ἐξετάζοι, πλεῖστον
ὅσον εὑρήσει διαφερούσας ἀλλήλων καὶ περὶ τῶν μεγίστων δοξῶν ἐναντία δοξαζούσας.</p></div2>

<div2 type="chapter" n="30" org="uniform" sample="complete"><p><milestone unit="section" n="1" />

οἱ δ᾽ οὖν
Χαλδαῖοι τὴν μὲν τοῦ κόσμου φύσιν ἀίδιόν φασιν
εἶναι καὶ μήτε ἐξ ἀρχῆς γένεσιν ἐσχηκέναι μήθ᾽
ὕστερον φθορὰν ἐπιδέξεσθαι, τὴν δὲ τῶν ὅλων τάξιν τε καὶ διακόσμησιν θείᾳ τινὶ προνοίᾳ γεγονέναι, καὶ νῦν ἕκαστα τῶν ἐν οὐρανῷ γινομένων οὐχ
ὡς ἔτυχεν οὐδ᾽ αὐτομάτως ἀλλ᾽ ὡρισμένῃ τινὶ καὶ
βεβαίως κεκυρωμένῃ θεῶν κρίσει συντελεῖσθαι. <milestone unit="section" n="2" />
τῶν
δ᾽ ἄστρων πολυχρονίους παρατηρήσεις πεποιημένοι,
καὶ τὰς ἑκάστου κινήσεις τε καὶ δυνάμεις ἀκριβέστατα πάντων ἀνθρώπων ἐπεγνωκότες, πολλὰ τῶν
μελλόντων συμβαίνειν προλέγουσι τοῖς ἀνθρώποις.
<milestone unit="section" n="3" />
μεγίστην δέ φασιν εἶναι θεωρίαν καὶ δύναμιν περὶ
τοὺς πέντε ἀστέρας τοὺς πλάνητας καλουμένους,
οὓς ἐκεῖνοι κοινῇ μὲν ἑρμηνεῖς ὀνομάζουσιν, ἰδίᾳ
δὲ τὸν ὑπὸ τῶν Ἑλλήνων Κρόνον ὀνομαζόμενον, ἐπιφανέστατον δὲ καὶ πλεῖστα καὶ μέγιστα προσημαίνοντα, καλοῦσιν ἡλίου: τοὺς δ᾽ ἄλλους τέτταρας
ὁμοίως τοῖς παρ᾽ ἡμῖν ἀστρολόγοις ὀνομάζουσιν,
<milestone unit="section" n="4" />
Ἄρεος, Ἀφροδίτης, Ἑρμοῦ, Διός. διὰ τοῦτο δ᾽ αὐτοὺς ἑρμηνεῖς καλοῦσιν, ὅτι τῶν ἄλλων ἀστέρων
ἀπλανῶν ὄντων καὶ τεταγμένῃ πορείᾳ μίαν περιφορὰν ἐχόντων οὗτοι μόνοι πορείαν ἰδίαν ποιούμενοι

<pb id="v.1.p.220" />
τὰ μέλλοντα γίνεσθαι δεικνύουσιν, ἑρμηνεύοντες τοῖς ἀνθρώποις τὴν τῶν θεῶν ἔννοιαν. τὰ μὲν
γὰρ διὰ τῆς ἀνατολῆς, τὰ δὲ διὰ τῆς δύσεως, τινὰ
δὲ διὰ τῆς χρόας προσημαίνειν φασὶν αὐτοὺς τοῖς
προσέχειν ἀκριβῶς βουληθεῖσι: <milestone unit="section" n="5" />
ποτὲ μὲν γὰρ πνευμάτων μεγέθη δηλοῦν αὐτούς, ποτὲ δὲ ὄμβρων ἢ
καυμάτων ὑπερβολάς, ἔστι δὲ ὅτε κομητῶν ἀστέρων
ἐπιτολάς, ἔτι δὲ ἡλίου τε καὶ σελήνης ἐκλείψεις,
καὶ σεισμούς, καὶ τὸ σύνολον πάσας τὰς ἐκ τοῦ περιέχοντος γεννωμένας περιστάσεις ὠφελίμους τε καὶ
βλαβερὰς οὐ μόνον ἔθνεσιν ἢ τόποις, ἀλλὰ καὶ
βασιλεῦσι καὶ τοῖς τυχοῦσιν ἰδιώταις. <milestone unit="section" n="6" />
ὑπὸ δὲ τὴν
τούτων φορὰν λέγουσι τετάχθαι τριάκοντα ἀστέρας,
οὓς προσαγορεύουσι βουλαίους θεούς: τούτων δὲ
τοὺς μὲν ἡμίσεις τοὺς ὑπὲρ γῆν τόπους ἐφορᾶν,
τοὺς δ᾽ ἡμίσεις <hi rend="10">τοὺς</hi> ὑπὸ τὴν γῆν, τὰ κατ᾽ ἀνθρώπους ἐπισκοποῦντας ἅμα καὶ τὰ κατὰ τὸν οὐρανὸν
συμβαίνοντα: διὰ δ᾽ ἡμερῶν δέκα πέμπεσθαι τῶν
μὲν ἄνω πρὸς τοὺς κάτω καθάπερ ἄγγελον ἕνα τῶν
ἀστέρων, τῶν δ᾽ ὑπὸ γῆν πρὸς τοὺς ἄνω πάλιν
ὁμοίως ἕνα, καὶ ταύτην ἔχειν αὐτοὺς φορὰν ὡρισμένην
καὶ περιόδῳ κεκυρωμένην αἰωνίῳ. <milestone unit="section" n="7" />
τῶν θεῶν
δὲ τούτων κυρίους εἶναί φασι δώδεκα τὸν ἀριθμόν,
ὧν ἑκάστῳ μῆνα καὶ τῶν δώδεκα λεγομένων ζῳδίων ἓν προσνέμουσι. διὰ δὲ τούτων φασὶ ποιεῖσθαι τὴν πορείαν τόν τε ἥλιον καὶ τὴν σελήνην καὶ
πέντε τοὺς πλάνητας ἀστέρας, τοῦ μὲν ἡλίου τὸν
<pb id="v.1.p.221" />
ἴδιον κύκλον ἐν ἐνιαυτῷ τελοῦντος, τῆς δὲ σελήνης ἐν μηνὶ τὴν ἰδίαν περίοδον διαπορευομένης. </p></div2>

<div2 type="chapter" n="31" org="uniform" sample="complete"><p><milestone unit="section" n="1" />

τῶν δὲ πλανήτων ἴδιον ἕκαστον ἔχειν δρόμον καὶ
διηλλαγμένως καὶ ποικίλως χρῆσθαι τοῖς τάχεσι καὶ
τῇ τῶν χρόνων διαιρέσει. πλεῖστα δὲ πρὸς τὰς γενέσεις τῶν ἀνθρώπων συμβάλλεσθαι τούτους τοὺς
ἀστέρας ἀγαθά τε καὶ κακά: διὰ δὲ τῆς τούτων
φύσεώς τε καὶ θεωρίας μάλιστα γινώσκειν τὰ συμβαίνοντα
τοῖς ἀνθρώποις. <milestone unit="section" n="2" />
πεποιῆσθαι δέ φασι προρρήσεις ἄλλοις τε βασιλεῦσιν οὐκ ὀλίγοις καὶ τῷ
καταπολεμήσαντι Δαρεῖον Ἀλεξάνδρῳ καὶ τοῖς μετὰ
ταῦτα βασιλεύσασιν Ἀντιγόνῳ τε καὶ Σελεύκῳ τῷ
Νικάτορι, ἐν ἅπασι δὲ τοῖς ῥηθεῖσιν εὐστοχηκέναι
δοκοῦσιν: ὑπὲρ ὧν ἡμεῖς τὰ κατὰ μέρος ἐν οἰκειοτέροις
ἀναγράψομεν καιροῖς. <milestone unit="section" n="3" />
προλέγουσι δὲ καὶ τοῖς
ἰδιώταις τὰ μέλλοντα συμβαίνειν οὕτως εὐστόχως
ὥστε τοὺς πειραθέντας θαυμάζειν τὸ γινόμενον καὶ
μεῖζον ἢ κατ᾽ ἄνθρωπον ἡγεῖσθαι. <milestone unit="section" n="4" />
μετὰ δὲ τὸν
ζῳδιακὸν κύκλον εἴκοσι καὶ τέτταρας ἀφορίζουσιν
ἀστέρας, ὧν τοὺς μὲν ἡμίσεις ἐν τοῖς βορείοις μέρεσι, τοὺς δ᾽ ἡμίσεις ἐν τοῖς νοτίοις τετάχθαι φασί,
καὶ τούτων τοὺς μὲν ὁρωμένους τῶν ζώντων εἶναι
καταριθμοῦσι, τοὺς δ᾽ ἀφανεῖς τοῖς τετελευτηκόσι
προσωρίσθαι νομίζουσιν, οὓς δικαστὰς τῶν ὅλων
προσαγορεύουσιν. <milestone unit="section" n="5" />
ὑπὸ πάντα δὲ τὰ προειρημένα
τὴν σελήνην φέρεσθαι λέγουσιν, ἔγγιστα μὲν τῆς γῆς
<pb id="v.1.p.222" />
οὖσαν διὰ τὴν βαρύτητα, διαπορευομένην δ᾽ ἐν ἐλαχίστῳ χρόνῳ τὸν ἑαυτῆς δρόμον, οὐ διὰ τὴν ὀξύτητα τῆς φορᾶς, ἀλλὰ διὰ τὴν βραχύτητα τοῦ κύκλου.
<milestone unit="section" n="6" />
ὅτι δὲ τὸ φῶς ἀλλότριον ἔχει καὶ διότι τὰς
ἐκλείψεις ποιεῖται διὰ τὸ σκίασμα τῆς γῆς παραπλήσια λέγουσι τοῖς Ἕλλησι. περὶ δὲ τῆς κατὰ τὸν
ἥλιον ἐκλείψεως ἀσθενεστάτας ἀποδείξεις φέροντες
οὐ τολμῶσι προλέγειν οὐδ᾽ ἀκριβῶς ὑπὲρ ταύτης
περιγράφειν τοὺς χρόνους. <milestone unit="section" n="7" />
περὶ δὲ τῆς γῆς ἰδιωτάτας ἀποφάσεις ποιοῦνται, λέγοντες ὑπάρχειν αὐτὴν σκαφοειδῆ καὶ κοίλην, καὶ πολλὰς καὶ πιθανὰς
ἀποδείξεις εὐποροῦσι περί τε ταύτης καὶ περὶ τῶν
ἄλλων τῶν κατὰ τὸν κόσμον: ὑπὲρ ὧν τὰ κατὰ μέρος διεξιέναι τῆς ὑποκειμένης ἱστορίας ἀλλότριον
εἶναι νομίζομεν. <milestone unit="section" n="8" />
τοῦτο μέντοι γε διαβεβαιώσαιτ᾽
ἄν τις προσηκόντως ὅτι Χαλδαῖοι μεγίστην ἕξιν ἐν
ἀστρολογίᾳ τῶν ἁπάντων ἀνθρώπων ἔχουσι καὶ διότι
πλείστην ἐπιμέλειαν ἐποιήσαντο ταύτης τῆς θεωρίας.
<milestone unit="section" n="9" />
περὶ δὲ τοῦ πλήθους τῶν ἐτῶν, ἐν οἷς φασι
τὴν θεωρίαν τῶν κατὰ τὸν κόσμον πεποιῆσθαι τὸ
σύστημα τῶν Χαλδαίων, οὐκ ἄν τις ῥᾳδίως πιστεύσειεν: ἐτῶν γὰρ ἑπτὰ καὶ τετταράκοντα μυριάδας
καὶ τρεῖς ἐπὶ ταύταις χιλιάδας εἰς τὴν Ἀλεξάνδρου
διάβασιν γεγονέναι καταριθμοῦσιν, ἀφ᾽ ὅτου τὸ
παλαιὸν ἤρξαντο τῶν ἄστρων τὰς παρατηρήσεις
ποιεῖσθαι.
<milestone unit="section" n="10" />
καὶ περὶ μὲν Χαλδαίων ἀρκεσθησόμεθα τοῖς
ῥηθεῖσιν, ἵνα μὴ μακρότερον ἀποπλανώμεθα τῆς
<pb id="v.1.p.223" />
οἰκείας ἱστορίας: περὶ δὲ τῆς Ἀσσυρίων βασιλείας
ὡς ὑπὸ Μήδων κατελύθη προειρηκότες ἐπάνιμεν
ὅθεν ἐξέβημεν. </p></div2>

<div2 type="chapter" n="32" org="uniform" sample="complete"><p><milestone unit="section" n="1" />

ἐπεὶ δὲ διαφωνοῦσιν οἱ παλαιότατοι τῶν συγγραφέων περὶ τῆς μεγίστης τῶν Μήδων ἡγεμονίας,
οἰκεῖον εἶναι διαλαμβάνομεν τοῖς φιλαλήθως τὰς
πράξεις ἱστορεῖν βουλομένοις τὴν διαφορὰν τῶν
ἱστοριογράφων παρ᾽ ἄλληλα θεῖναι. <milestone unit="section" n="2" />
Ἡρόδοτος μὲν
οὖν κατὰ Ξέρξην γεγονὼς τοῖς χρόνοις φησὶν Ἀσσυρίους ἔτη πεντακόσια πρότερον τῆς Ἀσίας ἄρξαντας ὑπὸ Μήδων καταλυθῆναι, ἔπειτα βασιλέα μὲν
μηδένα γενέσθαι τὸν ἀμφισβητήσοντα τῶν ὅλων ἐπὶ
πολλὰς γενεάς, τὰς δὲ πόλεις καθ᾽ ἑαυτὰς ταττομένας διοικεῖσθαι δημοκρατικῶς: τὸ δὲ τελευταῖον
πολλῶν ἐτῶν διελθόντων αἱρεθῆναι βασιλέα παρὰ
τοῖς Μήδοις ἄνδρα δικαιοσύνῃ διάφορον, ὄνομα
Κυαξάρην. <milestone unit="section" n="3" />
τοῦτον δὲ πρῶτον ἐπιχειρῆσαι προσάγεσθαι τοὺς πλησιοχώρους, καὶ τοῖς Μήδοις ἀρχηγὸν γενέσθαι τῆς τῶν ὅλων ἡγεμονίας: ἔπειτα τοὺς
ἐκγόνους ἀεὶ προσκατακτωμένους πολλὴν τῆς ὁμόρου χώρας αὐξῆσαι τὴν βασιλείαν μέχρι Ἀστυάγους
τοῦ καταπολεμηθέντος ὑπὸ Κύρου καὶ Περσῶν.
περὶ ὧν νῦν ἡμεῖς τὰ κεφάλαια προειρηκότες τὰ
κατὰ μέρος ὕστερον ἀκριβῶς ἀναγράψομεν, ἐπειδὰν
ἐπὶ τοὺς οἰκείους χρόνους ἐπιβάλωμεν: κατὰ γὰρ
τὸ δεύτερον ἔτος τῆς ἑπτακαιδεκάτης ὀλυμπιάδος
ᾑρέθη βασιλεὺς ὑπὸ Μήδων Κυαξάρης καθ᾽ Ἡρόδοτον.
<pb id="v.1.p.224" />
<milestone unit="section" n="4" />
Κτησίας δὲ ὁ Κνίδιος τοῖς μὲν χρόνοις ὑπῆρξε
κατὰ τὴν Κύρου στρατείαν ἐπὶ Ἀρταξέρξην τὸν ἀδελφόν, γενόμενος δ᾽ αἰχμάλωτος, καὶ διὰ τὴν ἰατρικὴν ἐπιστήμην ἀναληφθεὶς ὑπὸ τοῦ βασιλέως, ἑπτακαίδεκα ἔτη διετέλεσε τιμώμενος ὑπ᾽ αὐτοῦ. οὗτος
οὖν φησιν ἐκ τῶν βασιλικῶν διφθερῶν, ἐν αἷς οἱ
Πέρσαι τὰς παλαιὰς πράξεις κατά τινα νόμον εἶχον
συντεταγμένας, πολυπραγμονῆσαι τὰ καθ᾽ ἕκαστον
καὶ συνταξάμενος τὴν ἱστορίαν εἰς τοὺς Ἕλληνας
ἐξενεγκεῖν. <milestone unit="section" n="5" />
φησὶν οὖν μετὰ τὴν κατάλυσιν τῆς
Ἀσσυρίων ἡγεμονίας Μήδους προστῆναι τῆς Ἀσίας
Ἀρβάκου βασιλεύοντος τοῦ Σαρδανάπαλλον καταπολεμήσαντος,
<milestone unit="section" n="6" />
καθότι προείρηται. τούτου δ᾽ ἄρξαντος ἔτη δυσὶ λείποντα τῶν τριάκοντα διαδέξασθαι
τὴν βασιλείαν τὸν υἱὸν Μαυδάκην, ὃν ἄρξαι τῆς
Ἀσίας ἔτη πεντήκοντα. μετὰ δὲ τοῦτον τριάκοντα
μὲν ἔτη βασιλεῦσαι Σώσαρμον, πεντήκοντα δὲ Ἀρτύκαν, δύο δὲ πρὸς τοῖς εἴκοσι τὸν προσαγορευόμενον Ἀρβιάνην, τετταράκοντα δὲ Ἀρταῖον. </p></div2>

<div2 type="chapter" n="33" org="uniform" sample="complete"><p><milestone unit="section" n="1" />

ἐπὶ
δὲ τούτου συστῆναι μέγαν πόλεμον τοῖς Μήδοις
πρὸς Καδουσίους διὰ τοιαύτας αἰτίας. Παρσώνδην
τὸν Πέρσην, θαυμαζόμενον ἐπ᾽ ἀνδρείᾳ καὶ συνέσει
καὶ ταῖς ἄλλαις ἀρεταῖς, φίλον τε ὑπάρξαι τῷ βασιλεῖ
καὶ μέγιστον ἰσχῦσαι τῶν μετεχόντων τοῦ βασιλικοῦ
συνεδρίου. <milestone unit="section" n="2" />
τοῦτον δ᾽ ὑπὸ τοῦ βασιλέως ἔν τινι
κρίσει λυπηθέντα φυγεῖν μετὰ πεζῶν μὲν τρισχιλίων, ἱππέων δὲ χιλίων εἰς Καδουσίους, παρ᾽ οἷς ἦν
<pb id="v.1.p.225" />
ἐκδεδομένος τὴν ἰδίαν ἀδελφὴν τῷ μάλιστα δυναστεύοντι
κατὰ τούτους τοὺς τόπους. <milestone unit="section" n="3" />
γενόμενον δ᾽
ἀποστάτην καὶ πείσαντα τὸ σύμπαν ἔθνος ἀντέχεσθαι τῆς ἐλευθερίας, αἱρεθῆναι στρατηγὸν διὰ
τὴν ἀνδρείαν. ἔπειτα πυνθανόμενον ἀθροιζομένην
ἐπ᾽ αὐτὸν μεγάλην δύναμιν, καθοπλίσαι τοὺς Καδουσίους πανδημεί, καὶ καταστρατοπεδεῦσαι πρὸς
ταῖς εἰς τὴν χώραν εἰσβολαῖς ἔχοντα τοὺς σύμπαντας
οὐκ ἐλάττους εἴκοσι μυριάδων. <milestone unit="section" n="4" />
τοῦ δὲ βασιλέως Ἀρταίου στρατεύσαντος ἐπ᾽ αὐτὸν μυριάσιν
ὀγδοήκοντα μάχῃ κρατῆσαι καὶ πλείους μὲν τῶν
πεντακισμυρίων ἀνελεῖν, τὴν δ᾽ ἄλλην δύναμιν ἐκβαλεῖν ἐκ τῆς Καδουσίων χώρας. διὸ καὶ παρὰ
τοῖς ἐγχωρίοις θαυμαζόμενον αἱρεθῆναί τε βασιλέα
καὶ τὴν Μηδίαν συνεχῶς λεηλατεῖν καὶ πάντα τόπον
καταφθείρειν. <milestone unit="section" n="5" />
μεγάλης δὲ δόξης τυχόντα, καὶ γήρᾳ
μέλλοντα καταστρέφειν τὸν βίον, ἀρὰν θέσθαι παραστησάμενον τὸν διαδεχόμενον τὴν ἀρχήν, ὅπως μηδέποτε διαλύσωνται τὴν ἔχθραν Καδούσιοι πρὸς
Μήδους: εἰ δὲ σύνθοιντο ὁμολογίας, ἐξώλεις γενέσθαι τούς τε ἀπὸ τοῦ γένους αὐτοῦ καὶ Καδουσίους
ἅπαντας. <milestone unit="section" n="6" />
διὰ δὴ ταύτας τὰς αἰτίας ἀεὶ πολεμικῶς
ἐσχηκέναι Καδουσίους πρὸς Μήδους, καὶ μηδέποτε
τοῖς τούτων βασιλεῦσιν ὑπηκόους γεγονέναι, μέχρι
οὗ Κῦρος εἰς Πέρσας μετέστησε τὴν ἡγεμονίαν. </p></div2>

<div2 type="chapter" n="34" org="uniform" sample="complete"><p><milestone unit="section" n="1" />

τῶν δὲ Μήδων βασιλεῦσαι μετὰ τὴν Ἀρταίου
τελευτὴν Ἀρτύνην μὲν ἔτη δύο πρὸς τοῖς εἴκοσι,



<pb id="v.1.p.226" />
Ἀστιβάραν δὲ τετταράκοντα. ἐπὶ δὲ τούτου Πάρθους
ἀποστάντας Μήδων Σάκαις τήν τε χώραν καὶ τὴν
πόλιν ἐγχειρίσαι: <milestone unit="section" n="2" /> διόπερ συστάντος πολέμου τοῖς
Σάκαις πρὸς Μήδους ἐπ᾽ ἔτη πλείω γενέσθαι τε
μάχας οὐκ ὀλίγας καὶ συχνῶν παρ᾽ ἀμφοτέροις
ἀναιρεθέντων τὸ τελευταῖον εἰρήνην αὐτοὺς ἐπὶ
τοῖσδε συνθέσθαι, Πάρθους μὲν ὑπὸ Μήδους τετάχθαι,
τῶν δὲ προϋπαρχόντων ἑκατέρους κυριεύσαντας
φίλους εἶναι καὶ συμμάχους ἀλήλοις εἰς τὸν
ἅπαντα χρόνον. <milestone unit="section" n="3" /> βασιλεῦσαι δὲ τότε τῶν Σακῶν
γυναῖκα τὰ κατὰ πόλεμον ἐζηλωκυῖαν καὶ τόλμῃ τε
καὶ πράξει πολὺ διαφέρουσαν τῶν ἐν Σάκαις γυναικῶν,
ὄνομα Ζαρίναν. καθόλου μὲν οὖν τὸ ἔθνος
τοῦτο γυναῖκας ἀλκίμους ἔχειν καὶ κοινωνούσας τοῖς
ἀνδράσι τῶν ἐν τοῖς πολέμοις κινδύνων, ταύτην δὲ
λέγεται τῷ τε κάλλει γενέσθαι πασῶν ἐκπρεπεστάτην
καὶ ταῖς ἐπιβολαῖς καὶ τοῖς κατὰ μέρος ἐγχειρήμασι
θαυμαστήν. <milestone unit="section" n="4" /> τῶν μὲν γὰρ πλησιοχώρων βαρβάρων
τοὺς ἐπηρμένους τῷ θράσει καὶ καταδουλουμένους
τὸ ἔθνος τῶν Σακῶν καταπολεμῆσαι, τῆς δὲ χώρας
πολλὴν ἐξημερῶσαι, καὶ πόλεις οὐκ ὀλίγας κτίσαι,
καὶ τὸ σύνολον εὐδαιμονέστερον τὸν βίον τῶν ὁμοεθνῶν
ποιῆσαι. <milestone unit="section" n="5" /> διὸ καὶ τοὺς ἐγχωρίους μετὰ τὴν
τελευτὴν αὐτῆς χάριν ἀποδιδόντας τῶν εὐεργεσιῶν
καὶ τῆς ἀρετῆς μνημονεύοντας τάφον οἰκοδομῆσαι
πολὺ τῶν ὄντων παρ᾽ αὐτοῖς ὑπερέχοντα: ὑποστησαμένους
<pb id="v.1.p.227" />

γὰρ πυραμίδα τρίγωνον τριῶν μὲν σταδίων
ἑκάστην πλευρὰν αὐτῆς κατασκευάσαι τὸ μῆκος,
τὸ δ᾽ ὕψος σταδιαῖον, εἰς ὀξὺ συνηγμένης τῆς κορυφῆς:
ἐπιστῆσαι δὲ τῷ τάφῳ καὶ χρυσῆν εἰκόνα
 κολοττικήν, καὶ τιμὰς ἡρωικὰς ἀπονεῖμαι, καὶ τἄλλα
πάντα μεγαλοπρεπέστερα ποιεῖν τῶν τοῖς προγόνοις
αὐτῆς συγχωρηθέντων. 
<milestone unit="section" n="6" />Ἀστιβάρα δὲ τοῦ βασιλέως 
τῶν Μήδων ἐν Ἐκβατάνοις γήρᾳ τελευτήσαντος τὴν
ἀρχὴν Ἀσπάνδαν τὸν υἱὸν διαδέξασθαι, τὸν ὑπὸ
 τῶν Ἑλλήνων Ἀστυάγην καλούμενον. τούτου δ᾽
ὑπὸ Κύρου τοῦ Πέρσου καταπολεμηθέντος μεταπεσεῖν
τὴν βασιλείαν εἰς Πέρσας, περὶ ὧν ἡμεῖς τὰ
κατὰ μέρος ἐν τοῖς ἰδίοις χρόνοις ἀκριβῶς ἀναγράψομεν.
 
<milestone unit="section" n="7" />περὶ μὲν οὖν τῆς Ἀσσυρίων καὶ Μήδων βασιλείας 
καὶ τῆς τῶν συγγραφέων διαφωνίας ἱκανῶς
εἰρῆσθαι νομίζομεν: περὶ δὲ τῆς Ἰνδικῆς καὶ τῶν
ἐν αὐτῇ μυθολογουμένων ἐν μέρει διέξιμεν.
</p></div2>

<div2 type="chapter" n="35" org="uniform" sample="complete"><p><milestone unit="section" n="1" />ἡ τοίνυν Ἰνδικὴ τετράπλευρος οὖσα τῷ σχήματι,
 τὴν μὲν πρὸς ἀνατολὰς νεύουσαν πλευρὰν καὶ
τὴν πρὸς μεσημβρίαν ἡ μεγάλη περιέχει θάλαττα,
τὴν δὲ πρὸς τὰς ἄρκτους τὸ Ἠμωδὸν ὄρος διείργει
τῆς Σκυθίας, ἣν κατοικοῦσι τῶν Σκυθῶν οἱ προσαγορευόμενοι
Σάκαι: τὴν δὲ τετάρτην <del status="unremarkable">τὴν</del> πρὸς
 δύσιν ἐστραμμένην διείληφεν ὁ Ἰνδὸς προσαγορευόμενος
ποταμός, μέγιστος ὢν τῶν πάντων μετὰ τὸν
<pb id="v.1.p.228" />
<milestone unit="section" n="2" /> Νεῖλον. τὸ δὲ μέγεθος τῆς ὅλης Ἰνδικῆς φασιν
ὑπάρχειν ἀπὸ μὲν ἀνατολῶν πρὸς δύσιν δισμυρίων
ὀκτακισχιλίων σταδίων, ἀπὸ δὲ τῶν ἄρκτων πρὸς
μεσημβρίαν τρισμυρίων δισχιλίων. τηλικαύτη δ᾽
οὖσα τὸ μέγεθος δοκεῖ τοῦ κόσμου μάλιστα περιέχειν
τὸν τῶν θερινῶν τροπῶν κύκλον, καὶ πολλαχῇ
μὲν ἐπ᾽ ἄκρας τῆς Ἰνδικῆς ἰδεῖν ἔστιν ἀσκίους
ὄντας τοὺς γνώμονας, νυκτὸς δὲ τὰς ἄρκτους ἀθεωρήτους:
ἐν δὲ τοῖς ἐσχάτοις οὐδ᾽ αὐτὸν τὸν ἀρκτοῦρον
φαίνεσθαι: καθ᾽ ὃν δὴ τόπον φασὶ καὶ τὰς
σκιὰς κεκλίσθαι πρὸς μεσημβρίαν. <milestone unit="section" n="3" /> ἡ δ᾽ οὖν Ἰνδικὴ
πολλὰ μὲν ὄρη καὶ μεγάλα ἔχει δένδρεσι παντοδαποῖς
καρπίμοις πλήθοντα, πολλὰ δὲ πεδία καὶ
μεγάλα καρποφόρα, τῷ μὲν κάλλει διάφορα, ποταμῶν
δὲ πλήθεσι διαρρεόμενα. τὰ πολλὰ δὲ τῆς χώρας
ἀρδεύεται, καὶ διὰ τοῦτο διττοὺς ἔχει τοὺς κατ᾽
ἔτος καρπούς: ζῴων τε παντοδαπῶν γέμει διαφόρων
τοῖς μεγέθεσι καὶ ταῖς ἀλκαῖς, τῶν μὲν χερσαίων,
<milestone unit="section" n="4" /> τῶν δὲ καὶ πτηνῶν. καὶ πλείστους δὲ καὶ μεγίστους
ἐλέφαντας ἐκτρέφει, χορηγοῦσα τὰς τροφὰς ἀφθόνους,
δἰ ἃς ταῖς ῥώμαις τὰ θηρία ταῦτα πολὺ
προέχει τῶν κατὰ τὴν Λιβύην γεννωμένων: διὸ καὶ
πολλῶν θηρευομένων ὐπὸ τῶν Ἰνδῶν καὶ πρὸς τοὺς
πολεμικοὺς ἀγῶνας κατασκευαζομένων μεγάλας συμβαίνει ῥοπὰς γίνεσθαι πρὸς τὴν νίκην.</p></div2>

<div2 type="chapter" n="36" org="uniform" sample="complete"><p><milestone unit="section" n="1" /> ὁμοίως δὲ
καὶ τοὺς ἀνθρώπους ἡ πολυκαρπία τρέφουσα τοῖς
τε ἀναστήμασι τῶν σωμάτων καὶ τοῖς ὄγκοις ὑπερφέροντας
<pb id="v.1.p.229" />

κατασκευάζει: εἶναι δ᾽ αὐτοὺς συμβαίνει
καὶ πρὸς τὰς τέχνας ἐπιστήμονας, ὡς ἂν ἀέρα μὲν
ἕλκοντας καθαρόν, ὕδωρ δὲ λεπτομερέστατον πίνοντας.

<milestone unit="section" n="2" />ἡ δὲ γῆ πάμφορος οὖσα τοῖς ἡμέροις καρποῖς 
 ἔχει καὶ φλέβας καταγείους πολλῶν καὶ παντοδαπῶν
μετάλλων: γίνεται γὰρ ἐν αὐτῇ πολὺς μὲν
ἄργυρος καὶ χρυσός, οὐκ ὀλίγος δὲ χαλκὸς καὶ
σίδηρος, ἔτι δὲ καττίτερος καὶ τἄλλα τὰ πρὸς κόσμον
τε καὶ χρείαν καὶ πολεμικὴν παρασκευὴν ἀνήκοντα.
 
<milestone unit="section" n="3" />χωρὶς δὲ τῶν δημητριακῶν καρπῶν φύεται κατὰ 
τὴν Ἰνδικὴν πολλὴ μὲν κέγχρος, ἀρδευομένη τῇ
τῶν ποταμίων ναμάτων δαψιλείᾳ, πολὺ δ᾽ ὄσπριον
καὶ διάφορον, ἔτι δ᾽ ὄρυζα καὶ ὁ προσαγορευόμενος
βόσπορος, καὶ μετὰ ταῦτ᾽ ἄλλα πολλὰ τῶν πρὸς
 διατροφὴν χρησίμων: καὶ τούτων τὰ πολλὰ ὑπάρχει
αὐτοφυῆ. οὐκ ὀλίγους δὲ καὶ ἄλλους ἐδωδίμους
καρποὺς φέρει δυναμένους τρέφειν ζῷα, περὶ ὧν
μακρὸν ἂν εἴη γράφειν. 
<milestone unit="section" n="4" />διὸ καί φασι μηδέποτε 
τὴν Ἰνδικὴν ἐπισχεῖν λιμὸν ἢ καθόλου σπάνιν τῶν
 πρὸς τροφὴν ἥμερον ἀνηκόντων. διττῶν γὰρ ὄμβρων
ἐν αὐτῇ γινομένων καθ᾽ ἕκαστον ἔτος, τοῦ
μὲν χειμερινοῦ, καθὰ παρὰ τοῖς ἄλλοις, ὁ σπόρος
τῶν πυρίνων γίνεται καρπῶν, τοῦ δ᾽ ἑτέρου κατὰ
τὴν θερινὴν τροπὴν <del status="unremarkable">καθ᾽ ἣν</del> σπείρεσθαι συμβαίνει
 τὴν ὄρυζαν καὶ τὸν βόσπορον, ἔτι δὲ σήσαμον καὶ
κέγχρον: κατὰ δὲ τὸ πλεῖστον ἀμφοτέροις τοῖς καρποῖς
<pb id="v.1.p.230" />
οἱ κατὰ τὴν Ἰνδικὴν ἐπιτυγχάνουσι, πάντων
δέ, τελεσφορουμένων θατέρου τῶν καρπῶν, οὐκ
ἀποτυγχάνουσιν. <milestone unit="section" n="5" /> οἵ τε αὐτοματίζοντες καρποὶ καὶ
αἱ κατὰ τοὺς ἑλώδεις τόπους φυόμεναι ῥίζαι διάφοροι
ταῖς γλυκύτησιν οὖσαι πολλὴν παρέχονται
τοῖς ἀνθρώποις δαψίλειαν: πάντα γὰρ σχεδὸν τὰ
κατὰ τὴν χώραν πεδία γλυκεῖαν ἔχει τὴν ἀπὸ τῶν
ποταμῶν ἰκμάδα καὶ τὴν ἀπὸ τῶν ὄμβρων τῶν ἐν
τῷ θέρει <del status="unremarkable">γινομένων</del> κατ᾽ ἐνιαυτὸν κυκλικῇ τινι
περιόδῳ παραδόξως εἰωθότων γίνεσθαι δαψίλειαν,
χλιαρῶν πιπτόντων ὑδάτων ἐκ τοῦ περιέχοντος
ἀέρος, καὶ τὰς ἐν τοῖς ἕλεσι ῥίζας ἕψοντος τοῦ
καύματος, καὶ μάλιστα τῶν μεγάλων καλάμων. <milestone unit="section" n="6" /> συμβάλλονται
δὲ παρὰ τοῖς Ἰνδοῖς καὶ τὰ νόμιμα πρὸς
τὸ μηδέποτε ἔνδειαν τροφῆς παρ᾽ αὐτοῖς εἶναι:
παρὰ μὲν γὰρ τοῖς ἄλλοις ἀνθρώποις οἱ πολέμιοι
καταφθείροντες τὴν χώραν ἀγεώργητον κατασκευάζουσι,
παρὰ δὲ τούτοις τῶν γεωργῶν ἱερῶν καὶ
ἀσύλων ἐωμένων, οἱ πλησίον τῶν παρατάξεων γεωργοῦντες
ἀνεπαίσθητοι τῶν κινδύνων εἰσίν. <milestone unit="section" n="7" /> ἀμφότεροι
γὰρ οἱ πολεμοῦντες ἀλλήλους μὲν ἀποκτείνουσιν
ἐν ταῖς μάχαις, τοὺς δὲ περὶ τὴν γεωργίαν
ὄντας ἐῶσιν ἀβλαβεῖς, ὡς κοινοὺς ὄντας ἁπάντων
εὐεργέτας, τάς τε χώρας τῶν ἀντιπολεμούντων οὔτ᾽
ἐμπυρίζουσιν οὔτε δενδροτομοῦσιν.
</p></div2>

<div2 type="chapter" n="37" org="uniform" sample="complete"><p><milestone unit="section" n="1" /> ἔχει δὲ καὶ ποταμοὺς ἡ χώρα τῶν Ἰνδῶν πολλοὺς
<pb id="v.1.p.231" />

καὶ μεγάλους πλωτούς, οἳ τὰς πηγὰς ἔχοντες
ἐν τοῖς ὄρεσι τοῖς πρὸς τὰς ἄρκτους κεκλιμένοις
φέρονται διὰ τῆς πεδιάδος, ὧν οὐκ ὀλίγοι συμμίσγοντες
ἀλλήλοις ἐμβάλλουσιν εἰς ποταμὸν τὸν ὀνομαζόμενον
 Γάγγην. 
<milestone unit="section" n="2" />οὗτος δὲ τὸ πλάτος γινόμενος 
σταδίων τριάκοντα φέρεται μὲν ἀπὸ τῆς ἄρκτου πρὸς
μεσημβρίαν, ἐξερεύγεται δ᾽ εἰς τὸν ὠκεανόν, ἀπολαμβάνων
εἰς τὸ πρὸς ἕω μέρος τὸ ἔθνος τὸ τῶν
Γανδαριδῶν, πλείστους ἔχον καὶ μεγίστους ἐλέφαντας.
 
<milestone unit="section" n="3" />διὸ καὶ τῆς χώρας ταύτης οὐδεὶς πώποτε 
βασιλεὺς ἔπηλυς ἐκράτησε, πάντων τῶν ἀλλοεθνῶν
φοβουμένων τό τε πλῆθος καὶ τὴν ἀλκὴν τῶν θηρίων.
καὶ γὰρ Ἀλέξανδρος ὁ Μακεδὼν ἁπάσης τῆς
Ἀσίας κρατήσας μόνους τοὺς Γανδαρίδας οὐκ ἐπολέμησε:
 καταντήσας γὰρ ἐπὶ τὸν Γάγγην ποταμὸν
μετὰ πάσης τῆς δυνάμεως, καὶ τοὺς ἄλλους Ἰνδοὺς
καταπολεμήσας, ὡς ἐπύθετο τοὺς Γανδαρίδας ἔχειν
τετρακισχιλίους ἐλέφαντας πολεμικῶς κεκοσμημένους,
ἀπέγνω τὴν ἐπ᾽ αὐτοὺς στρατείαν. 
<milestone unit="section" n="4" />ὁ δὲ παραπλήσιος 
 τῷ Γάγγῃ ποταμός, προσαγορευόμενος δὲ
Ἰνδός, ἄρχεται μὲν ὁμοίως ἀπὸ τῶν ἄρκτων, ἐμβάλλων
δὲ εἰς τὸν ὠκεανὸν ἀφορίζει τὴν Ἰνδικήν:
πολλὴν δὲ διεξιὼν πεδιάδα χώραν δέχεται ποταμοὺς
οὐκ ὀλίγους πλωτούς, ἐπιφανεστάτους δ᾽ Ὕπανιν
 καὶ Ὑδάσπην καὶ Ἀκεσῖνον. 
<milestone unit="section" n="5" />χωρὶς δὲ τούτων ἄλλο 
πλῆθος ποταμῶν παντοδαπῶν διαρρεῖ καὶ ποιεῖ
<pb id="v.1.p.232" />
κατάφυτον πολλοῖς κηπεύμασι καὶ καρποῖς παντοδαποῖς
τὴν χώραν. τοῦ δὲ κατὰ τοὺς ποταμοὺς
πλήθους καὶ τῆς τῶν ὑδάτων ὑπερβολῆς αἰτίαν
φέρουσιν οἱ παρ᾽ αὐτοῖς φιλόσοφοι καὶ φυσικοὶ τοιαύτην:
<milestone unit="section" n="6" /> τῆς Ἰνδικῆς φασι τὰς περικειμένας χώρας,
τήν τε Σκυθῶν καὶ Βακτριανῶν, ἔτι δὲ καὶ τῶν
Ἀριανῶν, ὑψηλοτέρας εἶναι τῆς Ἰνδικῆς, ὥστ᾽ εὐλόγως
εἰς τὴν ὑποκειμένην χώραν πανταχόθεν συρρεούσας
τὰς λιβάδας ἐκ τοῦ κατ᾽ ὀλίγον ποιεῖν τοὺς
τόπους καθύγρους καὶ γεννᾶν ποταμῶν πλῆθος.
<milestone unit="section" n="7" /> ἴδιον δέ τι συμβαίνει περί τινα τῶν κατὰ τὴν Ἰνδικὴν
ποταμῶν τὸν ὀνομαζόμενον Σίλλαν, ῥέοντα
δ᾽ ἔκ τινος ὁμωνύμου κρήνης: ἐπὶ γὰρ τούτου
μόνου τῶν ἁπάντων ποταμῶν οὐδὲν τῶν ἐμβαλλομένων
εἰς αὐτὸν ἐπιπλεῖ, πάντα δ᾽ εἰς τὸν βυθὸν
καταδύεται παραδόξως.
</p></div2>

<div2 type="chapter" n="38" org="uniform" sample="complete"><p><milestone unit="section" n="1" /> τὴν δ᾽ ὅλην Ἰνδικὴν οὖσαν ὑπερμεγέθη λέγεται
κατοικεῖν ἔθνη πολλὰ καὶ παντοδαπά, καὶ τούτων
μηδὲν ἔχειν τὴν ἐξ ἀρχῆς γένεσιν ἔπηλυν, ἀλλὰ
πάντα δοκεῖν ὑπάρχειν αὐτόχθονα, πρὸς δὲ τούτοις
μήτε ξενικὴν ἀποικίαν προσδέχεσθαι πώποτε μήτ᾽
εἰς ἀλλοεθνεῖς ἀπεσταλκέναι. <milestone unit="section" n="2" /> μυθολογοῦσι δὲ τοὺς
ἀρχαιοτάτους ἀνθρώπους τροφαῖς μὲν κεχρῆσθαι τοῖς
αὐτομάτως φυομένοις ἐκ τῆς γῆς καρποῖς, ἐσθῆσι
δὲ ταῖς δοραῖς τῶν ἐγχωρίων ζῴων, καθάπερ καὶ
παρ᾽ Ἕλλησιν. ὁμοίως δὲ καὶ τῶν τεχνῶν τὰς
εὑρέσεις καὶ τῶν ἄλλων τῶν πρὸς βίον χρησίμων
<pb id="v.1.p.233" />

ἐκ τοῦ κατ᾽ ὀλίγον γενέσθαι, τῆς χρείας αὐτῆς
ὑφηγουμένης εὐφυεῖ ζῴῳ καὶ συνεργοὺς ἔχοντι
πρὸς ἅπαντα χεῖρας καὶ λόγον καὶ ψυχῆς ἀγχίνοιαν.

<milestone unit="section" n="3" />μυθολογοῦσι δὲ παρὰ τοῖς Ἰνδοῖς οἱ λογιώτατοι, 
 περὶ οὗ καθῆκον ἂν εἴη συντόμως διελθεῖν. φασὶ
γὰρ ἐν τοῖς ἀρχαιοτάτοις χρόνοις, παρ᾽ αὐτοῖς ἔτι
τῶν ἀνθρώπων κωμηδὸν οἰκούντων, παραγενέσθαι
τὸν Διόνυσον ἐκ τῶν πρὸς ἑσπέραν τόπων ἔχοντα
δύναμιν ἀξιόλογον: ἐπελθεῖν δὲ τὴν Ἰνδικὴν ἅπασαν,
 μηδεμιᾶς οὔσης ἀξιολόγου πόλεως <del status="unremarkable">τῆς</del> δυναμένης
ἀντιτάξασθαι. 
<milestone unit="section" n="4" />ἐπιγενομένων δὲ καυμάτων μεγάλων, 
καὶ τῶν τοῦ Διονύσου στρατιωτῶν λοιμικῇ
νόσῳ διαφθειρομένων, συνέσει διαφέροντα τὸν ἡγεμόνα
τοῦτον ἀπαγαγεῖν τὸ στρατόπεδον ἐκ τῶν πεδινῶν
 τόπων εἰς τὴν ὀρεινήν: ἐν ταύτῃ δὲ πνεόντων
ψυχρῶν ἀνέμων καὶ τῶν ναματιαίων ὑδάτων καθαρῶν
ῥεόντων πρὸς αὐταῖς ταῖς πηγαῖς, ἀπαλλαγῆναι
τῆς νόσου τὸ στρατόπεδον. ὀνομάζεσθαι δὲ
τῆς ὀρεινῆς τὸν τόπον τοῦτον Μηρόν, καθ᾽ ὃν ὁ
 Διόνυσος ἐξέτρεψε τὰς δυνάμεις ἐκ τῆς νόσου: ἀφ᾽
οὗ δὴ καὶ τοὺς Ἕλληνας περὶ τοῦ θεοῦ τούτου
παραδεδωκέναι τοῖς μεταγενεστέροις τεθράφθαι τὸν
Διόνυσον ἐν μηρῷ. 
<milestone unit="section" n="5" />μετὰ δὲ ταῦτα τῆς παραθέσεως 
τῶν καρπῶν ἐπιμεληθέντα μεταδιδόναι τοῖς Ἰνδοῖς,
 καὶ τὴν εὕρεσιν τοῦ οἴνου καὶ τῶν ἄλλων τῶν εἰς
τὸν βίον χρησίμων παραδοῦναι. πρὸς δὲ τούτοις
πόλεών τε ἀξιολόγων γενηθῆναι κτίστην, μεταγαγόντα
<pb id="v.1.p.234" />
τὰς κώμας εἰς τοὺς εὐθέτους τόπους, τιμᾶν
τε καταδεῖξαι τὸ θεῖον καὶ νόμους εἰσηγήσασθαι
καὶ δικαστήρια, καθόλου δὲ πολλῶν καὶ καλῶν
ἔργων εἰσηγητὴν γενόμενον θεὸν νομισθῆναι καὶ
τυχεῖν ἀθανάτων τιμῶν. <milestone unit="section" n="6" /> ἱστοροῦσι δ᾽ αὐτὸν καὶ
γυναικῶν πλῆθος μετὰ τοῦ στρατοπέδου περιάγεσθαι,
καὶ κατὰ τὰς ἐν τοῖς πολέμοις παρατάξεις
τυμπάνοις καὶ κυμβάλοις κεχρῆσθαι, μήπω σάλπιγγος
εὑρημένης. βασιλεύσαντα δὲ πάσης τῆς Ἰνδικῆς ἔτη
δύο πρὸς τοῖς πεντήκοντα γήρᾳ τελευτῆσαι. διαδεξαμένους
δὲ τοὺς υἱοὺς αὐτοῦ τὴν ἡγεμονίαν ἀεὶ
τοῖς ἀφ᾽ ἑαυτῶν ἀπολιπεῖν τὴν ἀρχήν: τὸ δὲ τελευταῖον
πολλαῖς γενεαῖς ὕστερον καταλυθείσης τῆς
ἡγεμονίας δημοκρατηθῆναι τὰς πόλεις.
</p></div2>

<div2 type="chapter" n="39" org="uniform" sample="complete"><p><milestone unit="section" n="1" /> περὶ μὲν οὖν τοῦ Διονύσου καὶ τῶν ἀπογόνων
αὐτοῦ τοιαῦτα μυθολογοῦσιν οἱ τὴν ὀρεινὴν τῆς
Ἰνδικῆς κατοικοῦντες. τόν τε Ἡρακλέα φασὶ παρ
αὑτοῖς γεγενῆσθαι, καὶ παραπλησίως τοῖς Ἕλλησι
τό τε ῥόπαλον καὶ τὴν λεοντῆν αὐτῷ προσάπτουσι.
<milestone unit="section" n="2" /> τῇ δὲ τοῦ σώματος ῥώμῃ καὶ ἀλκῇ πολλῷ τῶν
ἄλλων ἀνθρώπων διενεγκεῖν, καὶ καθαρὰν ποιῆσαι
τῶν θηρίων γῆν τε καὶ θάλατταν. γήμαντα δὲ
πλείους γυναῖκας υἱοὺς μὲν πολλούς, θυγατέρα δὲ
μίαν γεννῆσαι, καὶ τούτων ἐνηλίκων γενομένων
πᾶσαν τὴν Ἰνδικὴν διελόμενον εἰς ἴσας τοῖς τέκνοις
μερίδας, ἅπαντας τοὺς υἱοὺς ἀποδεῖξαι βασιλέας,
μίαν δὲ θυγατέρα θρέψαντα καὶ ταύτην βασίλισσαν
ἀποδεῖξαι. <milestone unit="section" n="3" /> κτίστην τε πόλεων οὐκ ὀλίγων γενέσθαι,
<pb id="v.1.p.235" />

καὶ τούτων τὴν ἐπιφανεστάτην καὶ μεγίστην προσαγορεῦσαι
Παλίβοθρα. κατασκευάσαι δ᾽ ἐν αὐτῇ
καὶ βασίλεια πολυτελῆ καὶ πλῆθος οἰκητόρων καθιδρῦσαι:
τήν τε πόλιν ὀχυρῶσαι τάφροις ἀξιολόγοις
 ποταμίοις ὕδασι πληρουμέναις. 
<milestone unit="section" n="4" />καὶ τὸν μὲν Ἡρακλέα 
τὴν ἐξ ἀνθρώπων μετάστασιν ποιησάμενον
ἀθανάτου τυχεῖν τιμῆς, τοὺς δ᾽ ἀπογόνους αὐτοῦ
βασιλεύσαντας ἐπὶ πολλὰς γενεὰς καὶ πράξεις ἀξιολόγους
μεταχειρισαμένους μήτε στρατείαν ὑπερόριον
 ποιήσασθαι μήτε ἀποικίαν εἰς ἀλλοεθνεῖς ἀποστεῖλαι.
ὕστερον δὲ πολλοῖς ἔτεσι τὰς πλείστας μὲν τῶν
πόλεων δημοκρατηθῆναι, τινῶν δ᾽ ἐθνῶν τὰς βασιλείας
διαμεῖναι μέχρι τῆς Ἀλεξάνδρου διαβάσεως:

<milestone unit="section" n="5" />νομίμων δ᾽ ὄντων παρὰ τοῖς Ἰνδοῖς ἐνίων ἐξηλλαγμένων 
 θαυμασιώτατον ἄν τις ἡγήσαιτο τὸ καταδειχθὲν
ὑπὸ τῶν ἀρχαίων παρ᾽ αὐτοῖς φιλοσόφων:
νενομοθέτηται γὰρ παρ᾽ αὐτοῖς δοῦλον μὲν μηδένα
εἶναι τὸ παράπαν, ἐλευθέρους δ᾽ ὑπάρχοντας τὴν
ἰσότητα τιμᾶν ἐν πᾶσι. τοὺς γὰρ μαθόντας μήθ᾽
 ὑπερέχειν μήθ᾽ ὑποπίπτειν ἄλλοις κράτιστον ἕξειν
βίον πρὸς ἁπάσας τὰς περιστάσεις: εὔηθες γὰρ εἶναι
νόμους μὲν ἐπ᾽ ἴσης τιθέναι πᾶσι, τὰς δ᾽ οὐσίας ἀνωμάλους κατασκευάζειν.</p></div2>

<div2 type="chapter" n="40" org="uniform" sample="complete"><p><milestone unit="section" n="1" /> τὸ δὲ πᾶν πλῆθος τῶν
Ἰνδῶν εἰς ἑπτὰ μέρη διῄρηται, ὧν ἐστι τὸ μὲν πρῶτον
 σύστημα φιλοσόφων, πλήθει μὲν τῶν ἄλλων
μερῶν λειπόμενον, τῇ δ᾽ ἐπιφανείᾳ πάντων πρωτεῦον.
<pb id="v.1.p.236" />
ἀλειτούργητοι γὰρ ὄντες οἱ φιλόσοφοι πάσης
ὑπουργίας οὔθ᾽ ἑτέρων κυριεύουσιν οὔθ᾽ ὑφ᾽ ἑτέρων
δεσπόζονται. <milestone unit="section" n="2" /> παραλαμβάνονται δ᾽ ὑπὸ μὲν τῶν ἰδιωτῶν
εἴς τε τὰς ἐν τῷ βίῳ θυσίας καὶ εἰς τὰς τῶν
τετελευτηκότων ἐπιμελείας, ὡς θεοῖς γεγονότες προσφιλέστατοι
καὶ περὶ τῶν ἐν ᾄδου μάλιστ᾽ ἐμπείρως
ἔχοντες, ταύτης τε τῆς ὑπουργίας δῶρά τε καὶ τιμὰς
λαμβάνουσιν ἀξιολόγους: τῷ δὲ κοινῷ τῶν Ἰνδῶν
μεγάλας παρέχονται χρείας παραλαμβανόμενοι μὲν
κατὰ τὸ νέον ἔτος ἐπὶ τὴν μεγάλην σύνοδον, προλέγοντες
δὲ τοῖς πλήθεσι περὶ αὐχμῶν καὶ ἐπομβρίας,
ἔτι δ᾽ ἀνέμων εὐπνοίας καὶ νόσων καὶ τῶν
ἄλλων τῶν δυναμένων τοὺς ἀκούοντας ὠφελῆσαι.
<milestone unit="section" n="3" /> τὰ μέλλοντα γὰρ προακούσαντες οἵ τε πολλοὶ καὶ ὁ
βασιλεὺς ἐκπληροῦσιν ἀεὶ τὸ μέλλον ἐκλείπειν καὶ
προκατασκευάζουσιν ἀεί τι τῶν χρησίμων. ὁ δ᾽ ἀποτυχὼν
τῶν φιλοσόφων ἐν ταῖς προρρήσεσιν ἄλλην
μὲν οὐδεμίαν ἀναδέχεται τιμωρίαν ἢ βλασφημίαν,
<milestone unit="section" n="4" /> ἄφωνος δὲ διατελεῖ τὸν λοιπὸν βίον. δεύτερον δ᾽
ἐστὶ μέρος τὸ τῶν γεωργῶν, οἳ τῷ πλήθει τῶν ἄλλων
πολὺ προέχειν δοκοῦσιν. οὗτοι δὲ πολέμων
καὶ τῆς ἄλλης λειτουργίας ἀφειμένοι περὶ τὰς γεωργίας
ἀσχολοῦνται: καὶ οὐδεὶς ἂν πολέμιος περιτυχὼν
γεωργῷ κατὰ τὴν χώραν ἀδικήσειεν ἄν, ἀλλ᾽ ὡς
κοινοὺς εὐεργέτας ἡγούμενοι πάσης ἀδικίας ἀπέχονται.
<milestone unit="section" n="5" /> διόπερ ἀδιάφθορος ἡ χώρα διαμένουσα καὶ
καρποῖς βρίθουσα πολλὴν ἀπόλαυσιν παρέχεται τῶν
ἐπιτηδείων τοῖς ἀνθρώποις. βιοῦσι δ᾽ ἐπὶ τῆς χώρας
<pb id="v.1.p.237" />

μετὰ τέκνων καὶ γυναικῶν οἱ γεωργοί, καὶ τῆς εἰς
τὴν πόλιν καταβάσεως παντελῶς ἀφεστήκασι. τῆς δὲ
χώρας μισθοὺς τελοῦσι τῷ βασιλεῖ διὰ τὸ πᾶσαν
τὴν Ἰνδικὴν βασιλικὴν εἶναι, ἰδιώτῃ δὲ μηδενὶ γῆν
 ἐξεῖναι κεκτῆσθαι: χωρὶς δὲ τῆς μισθώσεως τετάρτην
εἰς τὸ βασιλικὸν τελοῦσι. 
<milestone unit="section" n="6" />τρίτον δ᾽ ἐστὶ φῦλον 
τὸ τῶν βουκόλων καὶ ποιμένων καὶ καθόλου πάντων
τῶν νομέων, οἳ πόλιν μὲν ἢ κώμην οὐκ οἰκοῦσι,
σκηνίτῃ δὲ βίῳ χρῶνται, οἱ δ᾽ αὐτοὶ καὶ κυνηγοῦντες
 καθαρὰν ποιοῦσι τὴν χώραν ὀρνέων τε καὶ
θηρίων. εἰς ταῦτα δ᾽ ἀσκοῦντες καὶ φιλοτεχνοῦντες
ἐξημεροῦσι τὴν Ἰνδικήν, πλήθουσαν πολλῶν καὶ
παντοδαπῶν θηρίων τε καὶ ὀρνέων τῶν κατεσθιόντων τὰ σπέρματα τῶν γεωργῶν.</p></div2>

<div2 type="chapter" n="41" org="uniform" sample="complete"><p><milestone unit="section" n="1" /> τέταρτον δ᾽ ἐστὶ
 μέρος τὸ τῶν τεχνιτῶν: καὶ τούτων οἱ μέν εἰσιν
ὁπλοποιοί, οἱ δὲ τοῖς γεωργοῖς ἤ τισιν ἄλλοις τὰ
χρήσιμα πρὸς ὑπηρεσίαν κατασκευάζουσιν. οὗτοι δ᾽
οὐ μόνον ἀτελεῖς εἰσιν, ἀλλὰ καὶ σιτομετρίαν ἐκ τοῦ
βασιλικοῦ λαμβάνουσι. 
<milestone unit="section" n="2" />πέμπτον δὲ τὸ στρατιωτικόν, 
 εἰς τοὺς πολέμους εὐθετοῦν, τῷ μὲν πλήθει δεύτερον,
ἀνέσει δὲ καὶ παιδιᾷ πλείστῃ χρώμενον ἐν ταῖς εἰρήναις.
τρέφεται δ᾽ ἐκ τοῦ βασιλικοῦ πᾶν τὸ πλῆθος
τῶν στρατιωτῶν καὶ τῶν πολεμιστῶν ἵππων τε καὶ
ἐλεφάντων. 
<milestone unit="section" n="3" />ἕκτον δ᾽ ἐστὶ τὸ τῶν ἐφόρων: οὗτοι δὲ 
 πολυπραγμονοῦντες πάντα καὶ ἐφορῶντες τὰ κατὰ
τὴν Ἰνδικὴν ἀπαγγέλλουσι τοῖς βασιλεῦσιν, ἐὰν δ᾽ ἡ
πόλις αὐτῶν ἀβασίλευτος ᾖ, τοῖς ἄρχουσιν. 
<milestone unit="section" n="4" />ἕβδομον 
<pb id="v.1.p.238" />
δ᾽ ἐστὶ μέρος τὸ βουλεῦον μὲν καὶ συνεδρεῦον τοῖς
ὑπὲρ τῶν κοινῶν βουλευομένοις, πλήθει μὲν ἐλάχιστον,
εὐγενείᾳ δὲ καὶ φρονήσει μάλιστα θαυμαζόμενον:
ἐκ τούτων γὰρ οἵ τε σύμβουλοι τοῖς βασιλεῦσίν
εἰσιν οἵ τε διοικηταὶ τῶν κοινῶν καὶ οἱ
δικασταὶ τῶν ἀμφισβητουμένων, καὶ καθόλου τοὺς
ἡγεμόνας καὶ τοὺς ἄρχοντας ἐκ τούτων ἔχουσι. <milestone unit="section" n="5" /> τὰ
μὲν οὖν μέρη τῆς διῃρημένης πολιτείας παρ᾽ Ἰνδοῖς
σχεδὸν ταῦτ᾽ ἔστιν: οὐκ ἔξεστι δὲ γαμεῖν ἐξ ἄλλου
γένους ἢ προαιρέσεις ἢ τέχνας μεταχειρίζεσθαι, οἷον
στρατιώτην ὄντα γεωργεῖν ἢ τεχνίτην ὄντα φιλοσοφεῖν.
</p></div2>

<div2 type="chapter" n="42" org="uniform" sample="complete"><p><milestone unit="section" n="1" /> ἔχει δ᾽ ἡ τῶν Ἰνδῶν χώρα πλείστους καὶ μεγίστους
ἐλέφαντας, ἀλκῇ τε καὶ μεγέθει πολὺ διαφέροντας.
ὀχεύεται δὲ τοῦτο τὸ ζῷον οὐχ ὥσπερ
τινές φασιν, ἐξηλλαγμένως, ἀλλ᾽ ὁμοίως ἵπποις καὶ
τοῖς ἄλλοις τετράποσι ζῴοις: κυοῦσι δὲ τοὺς μὲν
ἐλαχίστους μῆνας ἑκκαίδεκα, τοὺς δὲ πλείστους
ὀκτωκαίδεκα. <milestone unit="section" n="2" /> τίκτουσι δὲ καθάπερ ἵπποι κατὰ τὸ
πλεῖστον ἕν, καὶ τρέφουσι τὸ γεννηθὲν αἱ μητέρες
ἐπ᾽ ἔτη ἕξ. ζῶσι δ᾽ οἱ πλεῖστοι καθάπερ ὁ μακροβιώτατος
ἄνθρωπος, οἱ δὲ μάλιστα γηράσαντες ἔτη διακόσια.
<milestone unit="section" n="3" /> εἰσὶ δὲ παρ᾽ Ἰνδοῖς καὶ ἐπὶ τοὺς ξένους ἄρχοντες
τεταγμένοι καὶ φροντίζοντες ὅπως μηδεὶς ξένος
ἀδικῆται: τοῖς δ᾽ ἀρρωστοῦσι τῶν ξένων ἰατροὺς
εἰσάγουσι καὶ τὴν ἄλλην ἐπιμέλειαν ποιοῦνται, καὶ
τελευτήσαντας θάπτουσιν, ἔτι δὲ τὰ καταλειφθέντα
<pb id="v.1.p.239" />

χρήματα τοῖς προσήκουσιν ἀποδιδόασιν. 
<milestone unit="section" n="4" />οἵ τε δικασταὶ 
τὰς κρίσεις παρ᾽ αὐτοῖς ἀκριβῶς διαγινώσκουσι,
καὶ πικρῶς τοῖς ἁμαρτάνουσι προσφέρονται.
περὶ μὲν οὖν τῆς Ἰνδικῆς καὶ τῶν κατ᾽ αὐτὴν ἀρχαιολογουμένων
 ἀρκεσθησόμεθα τοῖς ῥηθεῖσιν.
</p></div2>

<div2 type="chapter" n="43" org="uniform" sample="complete"><p><milestone unit="section" n="1" /> περὶ δὲ τῶν Σκυθῶν τῶν οἰκούντων τὴν ὅμορον
χώραν ἐν μέρει διέξιμεν. οὗτοι γὰρ τὸ μὲν ἐξ
ἀρχῆς ὀλίγην ἐνέμοντο χώραν, ὕστερον δὲ κατ᾽ ὀλίγον
αὐξηθέντες διὰ τὰς ἀλκὰς καὶ τὴν ἀνδρείαν
 πολλὴν μὲν κατεκτήσαντο χώραν, τὸ δ᾽ ἔθνος εἰς
μεγάλην ἡγεμονίαν καὶ δόξαν προήγαγον. 
<milestone unit="section" n="2" />τὸ μὲν 
οὖν πρῶτον παρὰ τὸν Ἀράξην ποταμὸν ὀλίγοι κατῴκουν
παντελῶς καὶ διὰ τὴν ἀδοξίαν καταφρονούμενοι:
ἕνα δὲ τῶν ἀρχαίων ἔχοντες βασιλέα φιλοπόλεμον
 καὶ διαφέροντα στρατηγίᾳ προσεκτήσαντο
χώραν, τῆς μὲν ὀρεινῆς ἕως πρὸς τὸν Καύκασον,
τῆς δὲ πεδινῆς τὰ παρὰ τὸν ὠκεανὸν καὶ τὴν Μαιῶτιν
λίμνην καὶ τὴν ἄλλην χώραν ἕως Τανάιδος
ποταμοῦ. 
<milestone unit="section" n="3" />ὕστερον δὲ μυθολογοῦσι Σκύθαι παρ᾽ 
 αὑτοῖς γενέσθαι γηγενῆ παρθένον: ταύτην δ᾽ ἔχειν
τὰ μὲν ἄνω μέρη τοῦ σώματος μέχρι τῆς ζώνης γυναικεῖα,
τὰ δὲ κατώτερα ἐχίδνης. ταύτῃ δὲ Δία
μιγέντα γεννῆσαι παῖδα Σκύθην ὄνομα. τοῦτον δὲ
γενόμενον ἐπιφανέστατον τῶν πρὸ αὐτοῦ τοὺς λαοὺς
 ἀφ᾽ ἑαυτοῦ Σκύθας προσαγορεῦσαι. τῶν δὲ
ἀπογόνων τούτου τοῦ βασιλέως ἀδελφοὺς δύο γενέσθαι
διαφόρους ἀρετῇ, καὶ τὸν μὲν Πάλον, τὸν
<pb id="v.1.p.240" />
<milestone unit="section" n="4" /> δὲ Νάπην ὠνομάσθαι. τούτων δ᾽ ἐπιφανεῖς πράξεις
κατεργασαμένων καὶ διελομένων τὴν βασιλείαν,
ἀφ᾽ ἑκατέρου τοὺς λαοὺς τοὺς μὲν Πάλους, τοὺς
δὲ Νάπας προσαγορευθῆναι. μετὰ δέ τινας χρόνους
τοὺς ἀπογόνους τούτων τῶν βασιλέων ἀνδρείᾳ καὶ
στρατηγίᾳ διενεγκόντας πολλὴν μὲν πέραν τοῦ Τανάιδος
ποταμοῦ χώραν καταστρέψασθαι μέχρι τῆς
Θρᾴκης, ἐπὶ δὲ θάτερα μέρη στρατεύσαντας διατεῖναι
τῇ δυνάμει μέχρι τοῦ κατ᾽ Αἴγυπτον Νείλου.
<milestone unit="section" n="5" /> πολλὰ δὲ καὶ μεγάλα τῶν ἀνὰ μέσον τούτων ἐθνῶν
καταδουλωσαμένους προβιβάσαι τὴν ἡγεμονίαν τῶν
Σκυθῶν τῇ μὲν ἐπὶ τὸν πρὸς ἀνατολὰς ὠκεανόν,
τῇ δ᾽ ἐπὶ τὴν Κασπίαν θάλατταν καὶ Μαιῶτιν λίμνην:
ηὐξήθη γὰρ ἐπὶ πολὺ τοῦτο τὸ ἔθνος καὶ
βασιλεῖς ἔσχεν ἀξιολόγους, ἀφ᾽ ὧν τοὺς μὲν Σάκας
προσαγορευθῆναι, τοὺς δὲ Μασσαγέτας, τινὰς δ᾽
Ἀριμασπούς, καὶ τούτοις ὁμοίως ἄλλους πλείονας.
<milestone unit="section" n="6" /> ὑπὸ δὲ τούτων τῶν βασιλέων πολλὰ μὲν καὶ τῶν
ἄλλων τῶν καταπολεμηθέντων ἐθνῶν μετῳκίσθαι,
δύο δὲ μεγίστας ἀποικίας γενέσθαι, τὴν μὲν ἐκ τῶν
Ἀσσυρίων μετασταθεῖσαν εἰς τὴν μεταξὺ χώραν τῆς
τε Παφλαγονίας καὶ τοῦ Πόντου, τὴν δ᾽ ἐκ τῆς
Μηδίας παρὰ τὸν Τάναϊν καθιδρυθεῖσαν, ἧς τοὺς
λαοὺς Σαυρομάτας ὀνομασθῆναι. <milestone unit="section" n="7" /> τούτους δ᾽ ὕστερον
πολλοῖς ἔτεσιν αὐξηθέντας πορθῆσαι πολλὴν
τῆς Σκυθίας, καὶ τοὺς καταπολεμηθέντας ἄρδην
<pb id="v.1.p.241" />

ἀναιροῦντας ἔρημον ποιῆσαι τὸ πλεῖστον μέρος τῆς χώρας.</p></div2>

<div2 type="chapter" n="44" org="uniform" sample="complete"><p><milestone unit="section" n="1" />μετὰ δὲ ταῦτα ἀναρχίας γενομένης κατὰ
τὴν Σκυθίαν, ἐβασίλευσαν γυναῖκες ἀλκῇ διαφέρουσαι.
ἐν τούτοις γὰρ τοῖς ἔθνεσιν αἱ γυναῖκες ἀλκῇ διαφέρουσαι.
 γυμνάζονται πρὸς πόλεμον παραπλησίως τοῖς ἀνδράσι
καὶ ταῖς ἀνδρείαις οὐδὲν λείπονται τῶν ἀνδρῶν. διὸ
καὶ γυναικῶν ἐπιφανῶν πολλαὶ καὶ μεγάλαι πράξεις
ἐπετελέσθησαν οὐ μόνον κατὰ τὴν Σκυθίαν,
ἀλλὰ καὶ κατὰ τὴν ὅμορον ταύτης χώραν. 
<milestone unit="section" n="2" />Κύρου μὲν 
 γὰρ τοῦ Περσῶν βασιλέως πλεῖστον ἰσχύσαντος τῶν
καθ᾽ αὑτὸν καὶ στρατεύσαντος ἀξιολόγοις δυνάμεσιν
εἰς τὴν Σκυθίαν, ἡ βασίλισσα τῶν Σκυθῶν τό τε
στρατόπεδον τῶν Περσῶν κατέκοψε καὶ τὸν Κῦρον
αἰχμάλωτον γενόμενον ἀνεσταύρωσε: τό τε συσταθὲν
 ἔθνος τῶν Ἀμαζόνων τοσοῦτον ἀνδρείᾳ διήνεγκεν
ὥστε μὴ μόνον πολλὴν χώραν ὅμορον καταδραμεῖν,
ἀλλὰ καὶ πολλὴν τῆς Εὐρώπης καὶ τῆς Ἀσίας καταστρέψασθαι.

<milestone unit="section" n="3" />ἡμεῖς δ᾽ ἐπειδὴ περὶ τῶν Ἀμαζονίδων ἐμνήσθημεν, 
 οὐκ ἀνοίκειον εἶναι νομίζομεν διελθεῖν περὶ
αὐτῶν, εἰ καὶ διὰ τὴν παραδοξολογίαν μύθοις ὅμοια φανήσεται τὰ ῥηθέντα.</p></div2>

<div2 type="chapter" n="45" org="uniform" sample="complete"><p><milestone unit="section" n="1" />παρὰ τὸν Θερμώδοντα τοίνυν
ποταμὸν ἔθνους κρατοῦντος γυναικοκρατουμένου,
καὶ τῶν γυναικῶν ὁμοίως τοῖς ἀνδράσι τὰς
 πολεμικὰς χρείας μεταχειριζομένων, φασὶ μίαν ἐξ
αὐτῶν βασιλικὴν ἐξουσίαν ἔχουσαν ἀλκῇ καὶ ῥώμῃ
διενεγκεῖν: συστησαμένην δὲ γυναικῶν στρατόπεδον
<pb id="v.1.p.242" />
γυμνάσαι τε τοῦτο καί τινας τῶν ὁμόρων καταπολεμῆσαι.
<milestone unit="section" n="2" /> αὐξομένης δὲ τῆς περὶ αὐτὴν ἀρετῆς τε
καὶ δόξης συνεχῶς ἐπὶ τὰ πλησιόχωρα τῶν ἐθνῶν
στρατεύειν, καὶ τῆς τύχης εὐροούσης φρονήματος
ἐμπίμπλασθαι, καὶ θυγατέρα μὲν Ἄρεος αὑτὴν
προσαγορεῦσαι, τοῖς δ᾽ ἀνδράσι προσνεῖμαι τὰς
ταλασιουργίας καὶ τὰς τῶν γυναικῶν κατ᾽ οἴκους
ἐργασίας. νόμους τε καταδεῖξαι, δι᾽ ὧν τὰς μὲν γυναῖκας
ἐπὶ τοὺς πολεμικοὺς ἀγῶνας προάγειν, τοῖς
δ᾽ ἀνδράσι ταπείνωσιν καὶ δουλείαν περιάπτειν.
<milestone unit="section" n="3" /> τῶν δὲ γεννωμένων τοὺς μὲν ἄρρενας ἐπήρουν τά
τε σκέλη καὶ τοὺς βραχίονας, ἀχρήστους κατασκευάζοντες
πρὸς τὰς πολεμικὰς χρείας, τῶν δὲ θηλυτερῶν
τὸν δεξιὸν μαστὸν ἐπέκαον, ἵνα μὴ κατὰ τὰς
ἀκμὰς τῶν σωμάτων ἐπαιρόμενος ἐνοχλῇ: ἀφ᾽ ἧς
αἰτίας συμβῆναι τὸ ἔθνος τῶν Ἀμαζόνων ταύτης
τυχεῖν τῆς προσηγορίας. <milestone unit="section" n="4" /> καθόλου δὲ διαφέρουσαν
αὐτὴν συνέσει καὶ στρατηγίᾳ πόλιν μὲν κτίσαι μεγάλην
παρὰ τὰς ἐκβολὰς τοῦ Θερμώδοντος ποταμοῦ,
τοὔνομα Θεμίσκυραν, καὶ βασίλεια κατασκευάσαι
περιβόητα, κατὰ δὲ τὰς στρατείας ἐπιμελομένην
πολὺ τῆς εὐταξίας τὸ μὲν πρῶτον καταπολεμῆσαι
πάντας τοὺς ὁμόρους μέχρι τοῦ Τανάιδος
ποταμοῦ. <milestone unit="section" n="5" /> καὶ ταύτην μέν φασι ταύτας τὰς πράξεις
ἐπιτελεσαμένην καὶ κατά τινα μάχην λαμπρῶς ἀγωνισαμένην ἡρωικῶς τελευτῆσαι τὸν βίον.</p></div2>

<div2 type="chapter" n="46" org="uniform" sample="complete"><p><milestone unit="section" n="1" /> διαδεξαμένην
δὲ τὴν ταύτης θυγατέρα τὴν βασιλείαν ζηλῶσαι
<pb id="v.1.p.243" />

μὲν τὴν ἀρετὴν τῆς μητρός, ὑπερβαλέσθαι
δὲ ταῖς κατὰ μέρος πράξεσι. τὰς μὲν γὰρ παρθένους
ἀπὸ τῆς πρώτης ἡλικίας ἔν τε ταῖς θήραις
γυμνάζειν καὶ καθ᾽ ἡμέραν ἀσκεῖν τὰ πρὸς πόλεμον
 ἀνήκοντα, καταδεῖξαι δὲ καὶ θυσίας μεγαλοπρεπεῖς
Ἄρει τε καὶ Ἀρτέμιδι τῇ προσαγορευομένῃ
Ταυροπόλῳ: 
<milestone unit="section" n="2" />στρατεύσασαν δ᾽ εἰς τὴν πέραν τοῦ 
Τανάιδος ποταμοῦ χώραν καταπολεμῆσαι πάντα τὰ
ἔθνη τὰ συνεχῆ μέχρι τῆς Θρᾴκης: ἀνακάμψασαν
 δὲ μετὰ πολλῶν λαφύρων εἰς τὴν οἰκείαν ναοὺς
μεγαλοπρεπεῖς κατασκευάσαι τῶν προειρημένων
θεῶν, καὶ τῶν ὑποτεταγμένων ἐπιεικῶς ἄρχουσαν
ἀποδοχῆς τυγχάνειν τῆς μεγίστης. στρατεῦσαι δὲ καὶ
ἐπὶ θάτερα μέρη, καὶ πολλὴν τῆς Ἀσίας κατακτήσασθαι,
 καὶ διατεῖναι τῇ δυνάμει μέχρι τῆς Συρίας.

<milestone unit="section" n="3" />μετὰ δὲ τὴν ταύτης τελευτὴν ἀεὶ τὰς προσηκούσας τῷ 
γένει διαδεχομένας τὴν βασιλείαν ἄρξαι μὲν ἐπιφανῶς,
αὐξῆσαι δὲ τὸ ἔθνος τῶν Ἀμαζονίδων δυνάμει
τε καὶ δόξῃ. μετὰ δὲ ταῦτα πολλαῖς γενεαῖς ὕστερον,
 διαβεβοημένης κατὰ πᾶσαν τὴν οἰκουμένην τῆς
περὶ αὐτὰς ἀρετῆς, Ἡρακλέα φασὶ τὸν ἐξ Ἀλκμήνης
καὶ Διὸς ἆθλον λαβεῖν παρ᾽ Εὐρυσθέως τὸν
Ἱππολύτης τῆς Ἀμαζόνος ζωστῆρα. 
<milestone unit="section" n="4" />διόπερ στρατεῦσαι 
μὲν αὐτόν, παρατάξει δὲ μεγάλῃ νικήσαντα
 τό τε στρατόπεδον τῶν Ἀμαζόνων κατακόψαι καὶ
τὴν Ἱππολύτην μετὰ τοῦ ζωστῆρος ζωγρήσαντα τὸ
ἔθνος τοῦτο τελέως συντρῖψαι. διόπερ τοὺς περιοικοῦντας
βαρβάρους τῆς μὲν ἀσθενείας αὐτῶν καταφρονήσαντας,
<pb id="v.1.p.244" />
τῶν δὲ καθ᾽ ἑαυτοὺς μνησικακήσαντας,
πολεμῆσαι συνεχῶς τὸ ἔθνος ἐπὶ τοσοῦτον ὥστε
μηδ᾽ ὄνομα τοῦ γένους τῶν Ἀμαζονίδων ἀπολιπεῖν.
<milestone unit="section" n="5" /> μετὰ γὰρ τὴν Ἡρακλέους στρατείαν ὀλίγοις ὕστερον
ἔτεσι κατὰ τὸν Τρωικὸν πόλεμόν φασι Πενθεσίλειαν
τὴν βασιλεύουσαν τῶν ὑπολελειμμένων Ἀμαζονίδων,
Ἄρεος μὲν οὖσαν θυγατέρα, φόνον δ᾽ ἐμφύλιον
ἐπιτελεσαμένην, φυγεῖν ἐκ τῆς πατρίδος διὰ τὸ
μύσος. συμμαχήσασαν δὲ τοῖς Τρωσὶ μετὰ τὴν
Ἕκτορος τελευτὴν πολλοὺς ἀνελεῖν τῶν Ἑλλήνων,
ἀριστεύσασαν δ᾽ αὐτὴν ἐν τῇ παρατάξει καταστρέψαι
τὸν βίον ἡρωικῶς ὑπ᾽ Ἀχιλλέως ἀναιρεθεῖσαν. <milestone unit="section" n="6" /> τῶν
μὲν οὖν Ἀμαζονίδων ἐσχάτην ταύτην λέγουσιν
ἀνδρείᾳ διενεγκεῖν, καὶ τὸ λοιπὸν ἀεὶ τὸ ἔθνος
ταπεινούμενον ἀσθενῆσαι παντελῶς: διὸ καὶ κατὰ
τοὺς νεωτέρους καιρούς, ἐπειδάν τινες περὶ τῆς
αὐτῶν ἀνδρείας διεξίωσι, μύθους ἡγοῦνται πεπλασμένους
τὰς περὶ τῶν Ἀμαζονίδων ἀρχαιολογίας.
</p></div2>

<div2 type="chapter" n="47" org="uniform" sample="complete"><p><milestone unit="section" n="1" /> ἡμεῖς δ᾽ ἐπεὶ τὰ πρὸς ἄρκτους κεκλιμένα μέρη
τῆς Ἀσίας ἠξιώσαμεν ἀναγραφῆς, οὐκ ἀνοίκειον εἶναι
νομίζομεν τὰ περὶ τῶν Ὑπερβορέων μυθολογούμενα
διελθεῖν. τῶν γὰρ τὰς παλαιὰς μυθολογίας
ἀναγεγραφότων Ἑκαταῖος καί τινες ἕτεροί φασιν
ἐν τοῖς ἀντιπέρας τῆς Κελτικῆς τόποις κατὰ τὸν
ὠκεανὸν εἶναι νῆσον οὐκ ἐλάττω τῆς Σικελίας.
ταύτην ὑπάρχειν μὲν κατὰ τὰς ἄρκτους, κατοικεῖσθαι
δὲ ὑπὸ τῶν ὀνομαζομένων Ὑπερβορέων ἀπὸ
τοῦ πορρωτέρω κεῖσθαι τῆς βορείου πνοῆς: οὖσαν
<pb id="v.1.p.245" />

δ᾽ αὐτὴν εὔγειόν τε καὶ πάμφορον, ἔτι δ᾽ εὐκρασίᾳ
διαφέρουσαν, διττοὺς κατ᾽ ἔτος ἐκφέρειν καρπούς.

<milestone unit="section" n="2" />μυθολογοῦσι δ᾽ ἐν αὐτῇ τὴν Λητὼ γεγονέναι: 
διὸ καὶ τὸν Ἀπόλλω μάλιστα τῶν ἄλλων θεῶν
 παρ᾽ αὐτοῖς τιμᾶσθαι: εἶναι δ᾽ αὐτοὺς ὥσπερ ἱερεῖς
τινας Ἀπόλλωνος διὰ τὸ τὸν θεὸν τοῦτον καθ᾽
ἡμέραν ὑπ᾽ αὐτῶν ὑμνεῖσθαι μετ᾽ ᾠδῆς συνεχῶς
καὶ τιμᾶσθαι διαφερόντως. ὑπάρχειν δὲ καὶ κατὰ
τὴν νῆσον τέμενός τε Ἀπόλλωνος μεγαλοπρεπὲς καὶ
 ναὸν ἀξιόλογον ἀναθήμασι πολλοῖς κεκοσμημένον,
σφαιροειδῆ τῷ σχήματι. 
<milestone unit="section" n="3" />καὶ πόλιν μὲν ὑπάρχειν 
ἱερὰν τοῦ θεοῦ τούτου, τῶν δὲ κατοικούντων αὐτὴν
τοὺς πλείστους εἶναι κιθαριστάς, καὶ συνεχῶς
ἐν τῷ ναῷ κιθαρίζοντας ὕμνους λέγειν τῷ θεῷ μετ᾽
 ᾠδῆς, ἀποσεμνύνοντας αὐτοῦ τὰς πράξεις. 
<milestone unit="section" n="4" />ἔχειν 
δὲ τοὺς Ὑπερβορέους ἰδίαν τινὰ διάλεκτον, καὶ πρὸς
τοὺς Ἕλληνας οἰκειότατα διακεῖσθαι, καὶ μάλιστα
πρὸς τοὺς Ἀθηναίους καὶ Δηλίους, ἐκ παλαιῶν χρόνων
παρειληφότας τὴν εὔνοιαν ταύτην. καὶ τῶν
 Ἑλλήνων τινὰς μυθολογοῦσι παραβαλεῖν εἰς Ὑπερβορέους,
 καὶ ἀναθήματα πολυτελῆ καταλιπεῖν γράμμασιν
Ἑλληνικοῖς ἐπιγεγραμμένα. 
<milestone unit="section" n="5" />ὡσαύτως δὲ καὶ 
ἐκ τῶν Ὑπερβορέων Ἄβαριν εἰς τὴν Ἑλλάδα καταντήσαντα
τὸ παλαιὸν ἀνασῶσαι τὴν πρὸς Δηλίους
 εὔνοιάν τε καὶ συγγένειαν. φασὶ δὲ καὶ τὴν σελήνην
ἐκ ταύτης τῆς νήσου φαίνεσθαι παντελῶς
ὀλίγον ἀπέχουσαν τῆς γῆς καί τινας ἐξοχὰς γεώδεις
ἔχουσαν ἐν αὐτῇ φανεράς. 
<milestone unit="section" n="6" />λέγεται δὲ καὶ τὸν θεὸν 
<pb id="v.1.p.246" />
δἰ ἐτῶν ἐννεακαίδεκα καταντᾶν εἰς τὴν νῆσον, ἐν
οἷς αἱ τῶν ἄστρων ἀποκαταστάσεις ἐπὶ τέλος ἄγονται:
καὶ διὰ τοῦτο τὸν ἐννεακαιδεκαετῆ χρόνον ὑπὸ
τῶν Ἑλλήνων Μέτωνος ἐνιαυτὸν ὀνομάζεσθαι. <milestone unit="section" n="7" /> κατὰ
δὲ τὴν ἐπιφάνειαν ταύτην τὸν θεὸν κιθαρίζειν τε
καὶ χορεύειν συνεχῶς τὰς νύκτας ἀπὸ ἰσημερίας
ἐαρινῆς ἕως πλειάδος ἀνατολῆς ἐπὶ τοῖς ἰδίοις εὐημερήμασι
τερπόμενον. βασιλεύειν δὲ τῆς πόλεως
ταύτης καὶ τοῦ τεμένους ἐπάρχειν τοὺς ὀνομαζομένους
Βορεάδας, ἀπογόνους ὄντας Βορέου, καὶ κατὰ
γένος ἀεὶ διαδέχεσθαι τὰς ἀρχάς.
</p></div2>

<div2 type="chapter" n="48" org="uniform" sample="complete"><p><milestone unit="section" n="1" /> τούτων δ᾽ ἡμῖν διευκρινημένων μεταβιβάσομεν
τὸν λόγον ἐπὶ τὰ ἕτερα μέρη τῆς Ἀσίας τὰ μὴ τετευχότα
τῆς ἀναγραφῆς, καὶ μάλιστα τὰ κατὰ τὴν
Ἀραβίαν. αὕτη γὰρ κεῖται μὲν μεταξὺ Συρίας καὶ
τῆς Αἰγύπτου, πολλοῖς δὲ καὶ παντοδαποῖς ἔθνεσι
διείληπται. τὰ μὲν οὖν πρὸς τὴν ἕω μέρη κατοικοῦσιν
Ἄραβες οὓς ὀνομάζουσι Ναβαταίους, νεμόμενοι
χώραν τὴν μὲν ἔρημον, τὴν δὲ ἄνυδρον, ὀλίγην δὲ
καρποφόρον. <milestone unit="section" n="2" /> ἔχουσι δὲ βίον λῃστρικόν, καὶ πολλὴν
τῆς ὁμόρου χώρας κατατρέχοντες λῃστεύουσιν, ὄντες
δύσμαχοι κατὰ τοὺς πολέμους. κατὰ γὰρ τὴν
ἄνυδρον χώραν λεγομένην κατεσκευακότες εὔκαιρα
φρέατα, καὶ ταῦτα πεποιηκότες τοῖς ἀλλοεθνέσιν
ἄγνωστα, συμφεύγουσιν εἰς τὴν χώραν ταύτην ἀκινδύνως.
<milestone unit="section" n="3" /> αὐτοὶ μὲν γὰρ εἰδότες τὰ κατακεκρυμμένα
τῶν ὑδάτων, καὶ ταῦτ᾽ ἀνοίγοντες, χρῶνται δαψιλέσι
<pb id="v.1.p.247" />

ποτοῖς: οἱ δὲ τούτους ἐπιδιώκοντες ἀλλοεθνεῖς
σπανίζοντες τῆς ὑδρείας διὰ τὴν ἄγνοιαν τῶν φρεάτῶν,
οἱ μὲν ἀπόλλυνται διὰ τὴν σπάνιν τῶν ὑδάτων,
οἱ δὲ πολλὰ κακοπαθήσαντες μόγις εἰς τὴν
 οἰκείαν σώζονται. 
<milestone unit="section" n="4" />διόπερ οἱ ταύτην τὴν χώραν 
 κατοικοῦντες Ἄραβες, ὄντες δυσκαταπολέμητοι, διατελοῦσιν
ἀδούλωτοι, πρὸς δὲ τούτοις ἔπηλυν μὲν
ἡγεμόνα τὸ παράπαν οὐ προσδέχονται, διατελοῦσι
δὲ τὴν ἐλευθερίαν διαφυλάττοντες ἀσάλευτον. 
<milestone unit="section" n="5" />διόπερ 
 οὔτ᾽ Ἀσσύριοι τὸ παλαιὸν οὔθ᾽ οἱ Μήδων καὶ
Περσῶν, ἔτι δὲ Μακεδόνων βασιλεῖς ἠδυνήθησαν
αὐτοὺς καταδουλώσασθαι, πολλὰς μὲν καὶ μεγάλας
δυνάμεις ἐπ᾽ αὐτοὺς ἀγαγόντες, οὐδέποτε δὲ τὰς
ἐπιβολὰς συντελέσαντες. 
<milestone unit="section" n="6" />ἔστι δ᾽ ἐν τῇ χώρᾳ τῶν 
 Ναβαταίων καὶ πέτρα καθ᾽ ὑπερβολὴν ὀχυρά, μίαν
ἀνάβασιν ἔχουσα, δι᾽ ἧς κατ᾽ ὀλίγους ἀναβαίνοντες
ἀποτίθενται τὰς ἀποσκευάς: λίμνη τε μεγάλη
φέρουσα πολλὴν ἄσφαλτον, ἐξ ἧς λαμβάνουσιν οὐκ
ὀλίγας προσόδους. 
<milestone unit="section" n="7" />αὕτη δ᾽ ἔχει τὸ μὲν μῆκος σταδίων 
 ὡς πεντακοσίων, τὸ δὲ πλάτος ὡς ἑξήκοντα,
τὸ δ᾽ ὕδωρ δυσῶδες καὶ διάπικρον, ὥστε μὴ δύνασθαι
μήτ᾽ ἰχθῦν τρέφειν μήτ᾽ ἄλλο τῶν καθ᾽
ὕδατος εἰωθότων ζῴων εἶναι. ἐμβαλλόντων δ᾽ εἰς
αὐτὴν ποταμῶν μεγάλων τῇ γλυκύτητι διαφόρων,
 τούτων μὲν περιγίνεται κατὰ τὴν δυσωδίαν, ἐξ αὑτῆς
δὲ μέσης κατ᾽ ἐνιαυτὸν ἐκφυσᾷ ἀσφάλτου μέγεθος
ποτὲ μὲν μεῖζον ἢ τρίπλεθρον, ἔστι δ᾽ ὅτε
<pb id="v.1.p.248" />
δυοῖν πλέθρων: ἐφ᾽ ᾧ δὴ συνήθως οἱ περιοικοῦντες
βάρβαροι τὸ μὲν μεῖζον καλοῦσι ταῦρον, τὸ δ᾽
ἔλαττον μόσχον ἐπονομάζουσιν. <milestone unit="section" n="8" /> ἐπιπλεούσης δὲ τῆς
ἀσφάλτου πελαγίας ὁ τύπος φαίνεται τοῖς <del status="unremarkable">μὲν</del> ἐξ
ἀποστήματος θεωροῦσιν οἱονεὶ νῆσος. τὴν δ᾽ ἔκπτωσιν
τῆς ἀσφάλτου συμβαίνει φανερὰν γίνεσθαι τοῖς
ἀνθρώποις πρὸ ἡμερῶν εἴκοσι <del status="unremarkable">δύο</del>: κύκλῳ γὰρ τῆς
λίμνης ἐπὶ πολλοὺς σταδίους ὀσμὴ προσπίπτει μετὰ
πνεύματος, καὶ πᾶς ὁ περὶ τὸν τόπον ἄργυρός τε
καὶ χρυσὸς καὶ χαλκὸς ἀποβάλλει τὴν ἰδιότητα τοῦ
χρώματος. ἀλλ᾽ αὕτη μὲν ἀποκαθίσταται πάλιν,
ἐπειδὰν ἀναφυσηθῆναι συμβῇ πᾶσαν τὴν ἄσφαλτον:
ὁ δὲ πλησίον τόπος ἔμπυρος ὢν καὶ δυσώδης
ποιεῖ τὰ σώματα τῶν ἀνθρώπων ἐπίνοσα καὶ παντελῶς
ὀλιγοχρόνια. <milestone unit="section" n="9" /> ἀγαθὴ δ᾽ ἐστὶ φοινικόφυτος
ὅσην αὐτῆς συμβαίνει ποταμοῖς διειλῆφθαι χρησίμοις
ἢ πηγαῖς δυναμέναις ἀρδεύειν. γίνεται δὲ περὶ
τοὺς τόπους <del status="unremarkable">τούτους</del> ἐν αὐλῶνί τινι καὶ τὸ καλούμενον
βάλσαμον, ἐξ οὗ πρόσοδον ἁδρὰν λαμβάνουσιν,
οὐδαμοῦ μὲν τῆς ἄλλης οἰκουμένης εὑρισκομένου
τοῦ φυτοῦ τούτου, τῆς δ᾽ ἐξ αὐτοῦ χρείας
εἰς φάρμακα τοῖς ἰατροῖς καθ᾽ ὑπερβολὴν εὐθετούσης.
</p></div2>

<div2 type="chapter" n="49" org="uniform" sample="complete"><p><milestone unit="section" n="1" /> ἡ δ᾽ ἐχομένη τῆς ἀνύδρου καὶ ἐρήμου χώρας
Ἀραβία τοσοῦτο διαφέρει ταύτης ὥστε διὰ τὸ πλῆθος
τῶν ἐν αὐτῇ φυομένων καρπῶν τε καὶ τῶν ἄλλων
<pb id="v.1.p.249" />

ἀγαθῶν εὐδαίμονα Ἀραβίαν προσαγορευθῆναι.

<milestone unit="section" n="2" />κάλαμον μὲν γὰρ καὶ σχοῖνον καὶ τὴν ἄλλην ὕλην 
τὴν ἀρωματίζουσαν πολλὴν φέρει καὶ καθόλου παντοδαπὰς
φύλλων εὐωδίας, καὶ τῶν ἀποσταζόντων δακρύων
 ὀσμαῖς ποικίλαις διείληπται: τήν τε γὰρ
σμύρναν καὶ τὸν προσφιλέστατον τοῖς θεοῖς εἴς τε
τὴν οἰκουμένην ἅπασαν διαπόμπιμον λιβανωτὸν αἱ
ταύτης ἐσχατιαὶ φέρουσι. 
<milestone unit="section" n="3" />τοῦ δὲ κόστου καὶ κασίας, 
ἔτι δὲ κιναμώμου καὶ τῶν ἄλλων τῶν τοιούτων
 χόρτοι καὶ θάμνοι βαθεῖαι τοσαῦται πεφύκασιν ὥστε
τὰ παρὰ τοῖς ἄλλοις σπανίως ἐπὶ βωμοὺς θεῶν τιθέμενα
παρ᾽ ἐκείνοις καὶ κλιβάνων ὑπάρχειν ἐκκαύματα,
καὶ τὰ παρὰ τοῖς ἄλλοις μικρῷ δείγματι ὑπάρχοντα
παρ᾽ ἐκείνοις στιβάδας οἰκετικὰς ἐπὶ τῶν
 οἰκιῶν παρέχεσθαι. τό τε καλούμενον κινάμωμον
διάφορον χρείαν παρεχόμενον καὶ ῥητίνη καὶ τερέβινθος
ἄπλατος εὐώδης φύεται περὶ τοὺς τόπους.

<milestone unit="section" n="4" />ἐν δὲ τοῖς ὄρεσιν οὐ μόνον ἐλάτη καὶ πεύκη φύεται 
δαψιλής, ἀλλὰ καὶ κέδρος καὶ ἄρκευθος ἄπλατος
 καὶ τὸ καλούμενον βόρατον. πολλαὶ δὲ καὶ ἄλλαι
φύσεις εὐώδεις καρποφοροῦσαι τὰς ἀπορροίας καὶ
προσπνεύσεις ἔχουσι τοῖς ἐγγίσασι προσηνεστάτας.
καὶ γὰρ αὐτὸ τὸ τῆς γῆς ἔχει τι φυσικὸν ἔνατμον
καὶ θυμιάμασιν ἡδέσιν ἐοικός. 
<milestone unit="section" n="5" />διὸ καὶ κατά τινας 
 τόπους τῆς Ἀραβίας ὀρυττομένης τῆς γῆς εὑρίσκονται
φλέβες εὐώδεις, ὧν μεταλλευομένων ἐξαίσιοι τὸ μέγεθος
λατομίαι γίνονται: ἐκ δὲ τούτων τὰς οἰκίας
συλλέγοντες κατασκευάζουσιν, αἷς ὅταν ἐκ τοῦ περιέχοντος
<pb id="v.1.p.250" />
προσπέσωσι ψεκάδες, τὸ διατηκόμενον ὑπὸ
τῆς ἰκμάδος δυρρεῖ εἰς τὰς ἁρμογὰς τῶν λίθων, καὶ πηγνύμενον συμφυεῖς ἀπεργάζεται τοίχους.</p></div2>

<div2 type="chapter" n="50" org="uniform" sample="complete"><p><milestone unit="section" n="1" /> μεταλλεύεται
δὲ κατὰ τὴν Ἀραβίαν καὶ ὁ προσαγορευόμενος
ἄπυρος χρυσός, οὐχ ὥσπερ παρὰ τοῖς ἄλλοις
ἐκ ψηγμάτων καθεψόμενος, ἀλλ᾽ εὐθὺς ὀρυττόμενος
εὑρίσκεται τὸ μέγεθος καρύοις κασταναϊκοῖς παραπλήσιος,
τὴν δὲ χρόαν οὕτω φλογώδης ὥστε τοὺς
ἐντιμοτάτους λίθους ὑπὸ τῶν τεχνιτῶν ἐνδεθέντας
ποιεῖν τὰ κάλλιστα τῶν κοσμημάτων. <milestone unit="section" n="2" /> θρεμμάτων
τε παντοδαπῶν τοσοῦτο κατ᾽ αὐτὴν ὑπάρχει πλῆθος
ὥστε ἔθνη πολλὰ νομάδα βίον ᾑρημένα δύνασθαι
καλῶς διατρέφεσθαι, σίτου μὲν μὴ προσδεόμενα,
τῇ δ᾽ ἀπὸ τούτων δαψιλείᾳ χορηγούμενα. θηρίων
τε πλῆθος ἀλκίμων ἡ προσορίζουσα τῇ Συρίᾳ τρέφει:
καὶ γὰρ λέοντας καὶ παρδάλεις ἐν αὐτῇ πολλῷ πλείονας
καὶ μείζους καὶ ταῖς ἀλκαῖς διαφόρους πεφυκέναι
ἤπερ ἐν τῇ Λιβύῃ συμβέβηκε: πρὸς δὲ τούτοις
οἱ καλούμενοι Βαβυλώνιοι τίγρεις. <milestone unit="section" n="3" /> φέρει δὲ καὶ
ζῷα διφυῆ καὶ μεμιγμένα ταῖς ἰδέαις, ὧν αἱ μὲν
ὀνομαζόμεναι στρουθοκάμηλοι περιειλήφασι τοῖς τύποις
μίγματα χηνῶν καὶ καμήλων ἀκολούθως τῇ
προσηγορίᾳ. τὸ μὲν γὰρ μέγεθος ἔχουσι νεογενεῖ
καμήλῳ παραπλήσιον, τὰς δὲ κεφαλὰς πεφρικυίας
θριξὶ λεπταῖς, τοὺς δ᾽ ὀφθαλμοὺς μεγάλους καὶ κατὰ
τὴν χρόαν μέλανας, ἀπαραλλάκτους κατὰ τὸν τύπον
<pb id="v.1.p.251" />

καὶ τὸ χρῶμα τοῖς τῶν καμήλων. 
<milestone unit="section" n="4" />μακροτράχηλον 
δ᾽ ὑπάρχον ῥύγχος ἔχει βραχὺ παντελῶς καὶ εἰς
ὀξὺ συνηγμένον. ἐπτέρωται δὲ ταρσοῖς μαλακοῖς
<del status="unremarkable">καὶ</del> τετριχωμένοις, καὶ δυσὶ σκέλεσι στηριζόμενον
 καὶ ποσὶ διχήλοις χερσαῖον ἅμα φαίνεται καὶ πτηνόν.

<milestone unit="section" n="5" />διὰ δὲ τὸ βάρος οὐ δυνάμενον ἐξᾶραι καὶ πέτεσθαι 
κατὰ τῆς γῆς ὠκέως ἀκροβατεῖ, καὶ διωκόμενον ὑπὸ
τῶν ἱππέων τοῖς ποσὶ τοὺς ὑποπίπτοντας λίθους
οὕτως εὐτόνως ἀποσφενδονᾷ πρὸς τοὺς διώκοντας
 ὥστε πολλάκις καρτεραῖς πληγαῖς αὐτοὺς περιπίπτειν.

<milestone unit="section" n="6" />ἐπειδὰν δὲ περικατάληπτον ᾖ, τὴν κεφαλὴν εἴς τινα 
θάμνον ἢ τοιαύτην σκέπην ἀποκρύπτεται, οὐχ, ὡς
οἴονταί τινες, ἀφροσύνῃ καὶ νωθρότητι ψυχῆς διὰ
τὸ μὴ βλέπειν ἑτέρους μηδ᾽ αὐτὸ βλέπεσθαι διαλαμβάνον
 ὑφ᾽ ἑτέρων, ἀλλὰ διὰ τὸ τοῦ σώματος
ἔχειν τοῦτο τὸ μέρος ἀσθενέστατον σκέπην αὑτῷ
πρὸς σωτηρίαν περιποιεῖ: 
<milestone unit="section" n="7" />ἀγαθὴ γὰρ ἡ φύσις διδάσκαλος 
 ἅπασι τοῖς ζῴοις πρὸς διατήρησιν οὐ
μόνον ἑαυτῶν, ἀλλὰ καὶ τῶν γεννωμένων, διὰ τῆς
 συγγενοῦς φιλοζωίας τὰς διαδοχὰς εἰς ἀΐδιον ἄγουσα διαμονῆς κύκλον.</p></div2>

<div2 type="chapter" n="51" org="uniform" sample="complete"><p><milestone unit="section" n="1" />αἱ δὲ καλούμεναι καμηλοπαρδάλεις
τὴν <del status="unremarkable">μὲν</del> μίξιν ἀμφοτέρων ἔχουσι τῶν ἐν τῇ
προσηγορίᾳ περιειλημμένων ζῴων. τῷ μὲν γὰρ
μεγέθει μικρότεραι τῶν καμήλων εἰσὶ καὶ βραχυτραχηλότεραι,
 τὴν δὲ κεφαλὴν καὶ τὴν τῶν ὀμμάτων
διάθεσιν παρδάλει παρεμφερεῖς διατετύπωνται: τὸ
<pb id="v.1.p.252" />
δὲ κατὰ τὴν ῥάχιν κύρτωμα παρεμφερὲς ἔχουσαι
καμήλῳ, τῷ χρώματι καὶ τῇ τριχώσει παρδάλεσιν
ἐοίκασιν: ὁμοίως δὲ καὶ τὴν οὐρὰν μακρὰν ἔχουσαι
τὴν τοῦ θηρίου φύσιν ἀποτυποῦνται. <milestone unit="section" n="2" /> γίνονται δὲ
καὶ τραγέλαφοι καὶ βούβαλοι καὶ ἄλλα πλείω γένη
δίμορφα ζῴων καὶ τὴν σύνθεσιν ἐκ τῶν πλεῖστον
τὴν φύσιν κεχωρισμένων ἔχοντα, περὶ ὧν τὰ κατὰ
μέρος μακρὸν ἂν εἴη γράφειν. <milestone unit="section" n="3" /> δοκεῖ γὰρ ἡ συνεγγίζουσα
χώρα τῇ μεσημβρίᾳ τὴν ἀφ᾽ ἡλίου δύναμιν
ζωτικωτάτην οὖσαν πολλὴν ἐμπνεῖσθαι, καὶ διὰ
τοῦτο πολλῶν καὶ ποικίλων, ἔτι δὲ καλῶν ζῴων
φύσεις γεννᾶν. <milestone unit="section" n="4" /> διὰ δὲ τὰς αὐτὰς αἰτίας κατὰ μὲν
τὴν Αἴγυπτον τούς τε κροκοδείλους φύεσθαι καὶ
τοὺς ποταμίους ἵππους, κατὰ δὲ τὴν Αἰθιοπίαν καὶ
τὴν τῆς Λιβύης ἔρημον ἐλεφάντων τε πλῆθος καὶ
παντοδαπῶν ὄφεών τε καὶ τῶν ἄλλων θηρίων καὶ
δρακόντων ἐξηλλαγμένων τοῖς τε μεγέθεσι καὶ ταῖς
ἀλκαῖς, ὁμοίως δὲ καὶ τοὺς περὶ τὴν Ἰνδικὴν ἐλέφαντας,
ὑπερβάλλοντας τοῖς τε ὄγκοις καὶ πλήθεσιν,
ἔτι δὲ ταῖς ἀλκαῖς.
</p></div2>

<div2 type="chapter" n="52" org="uniform" sample="complete"><p><milestone unit="section" n="1" /> οὐ μόνον δ᾽ ἐν ταύταις ταῖς χώραις ζῷα γεννᾶται
ταῖς ἰδέαις ἐξηλλαγμένα διὰ τὴν ἀφ᾽ ἡλίου
συνεργίαν καὶ δύναμιν, ἀλλὰ καὶ λίθων παντοίων
ἐκφύσεις διάφοροι ταῖς χρόαις καὶ ταῖς λαμπρότησι
διαφανεῖς. <milestone unit="section" n="2" /> τοὺς γὰρ κρυστάλλους λίθους ἔχειν τὴν
σύστασιν ἐξ ὕδατος καθαροῦ παγέντος οὐχ ὑπὸ ψύχους,
ἀλλ᾽ ὑπὸ θείου πυρὸς δυνάμεως, δἰἣν ἀσήπτους
μὲν αὐτοὺς διαμένειν, βαφῆναι δὲ πολυμόρφως
<pb id="v.1.p.253" />

ἀναθυμιάσει πνεύματος. 
<milestone unit="section" n="3" />σμαράγδους γὰρ καὶ τὰ 
καλούμενα βηρύλλια κατὰ τὰς ἐν τοῖς χαλκουργείοις
μεταλλείας γινόμενα διὰ τὴν ἀπὸ τῶν θείων βαφὴν
καὶ σύνδεσιν συγχρῴζεσθαι, τοὺς δὲ χρυσολίθους
 ὑπὸ καπνώδους ἀναθυμιάσεως ἡλίου θερμότητι φυομένους
 λέγουσι τυγχάνειν τούτου τοῦ χρώματος.

<milestone unit="section" n="4" />διὸ καὶ τοὺς ὀνομαζομένους ψευδοχρύσους κατασκευάζεσθαι 
διὰ τοῦ θνητοῦ καὶ ὑπ᾽ ἀνθρώπων γεγονότος
πυρὸς βαπτομένων τῶν κρυστάλλων. τὰς
 δὲ τῶν ἀνθράκων φύσεις φωτὸς δύναμιν ἐμπιληθεῖσαν
τῇ πήξει φασὶν ἀποτελεῖν τῷ μᾶλλον καὶ
ἧττον τὰς ἐν αὐτοῖς διαφοράς. 
<milestone unit="section" n="5" />παραπλησίως δὲ 
καὶ τὰς τῶν ὀρνέων μορφὰς ἐπιχρῴζεσθαι, τὰς μὲν
ὁλοπορφύρους φαινομένας, τὰς δὲ κατὰ μέρος παντοίαις
 χρόαις διειλημμένας: τὰ μὲν γὰρ φλόγινα,
τὰ δὲ κροκώδη, τινὰ δὲ σμαραγδίζοντα, πολλὰ δὲ
χρυσοειδῆ φαίνεσθαι κατὰ τὰς πρὸς τὸ φῶς ἐγκλίσεις
αὐτῶν, καὶ καθόλου πολυειδεῖς καὶ δυσερμηνεύτους
ἀποτελεῖσθαι χρόας: ὅπερ καὶ ἐπὶ τῆς κατ᾽
 οὐρανὸν ἴριδος ὁρᾶσθαι γινόμενον ὑπὸ τοῦ περὶ
τὸν ἥλιον φωτός. 
<milestone unit="section" n="6" />ἐκ δὲ τούτων τοὺς φυσιολόγους 
συλλογιζομένους ἀποφαίνεσθαι διότι καὶ τὴν ἄνωθεν
τῆς τῶν προειρημένων ἐκφύσεως ποικιλίαν ἔβαψεν
ὁ συγγενὴς θερμασία, συνεργήσαντος ἡλίου
 τοῦ ζωοποιοῦντος τὰς ἑκάστων μορφάς. 
<milestone unit="section" n="7" />καθόλου 
δὲ καὶ τῆς περὶ τὰ ἄνθη διαφορᾶς τῆς χρόας καὶ
<pb id="v.1.p.254" />
τῆς τῆς γῆς ποικιλίας τοῦτον ὑπάρχειν αἴτιον καὶ
δημιουργόν: οὗ τὴν φυσικὴν ἐνέργειαν τὰς θνητὰς
τέχνας μιμησαμένας βάπτειν ἕκαστα καὶ ποικίλλειν,
<milestone unit="section" n="8" /> μαθητρίας γενομένας τῆς φύσεως. τὰ μὲν γὰρ χρώματα
τὸ φῶς ἀπεργάζεσθαι, τὰς δὲ ὀσμὰς τῶν καρπῶν
καὶ τὰς ἰδιότητας τῶν χυλῶν, ἔτι δὲ τὰ μεγέθη
τῶν ζῴων καὶ τὰς ἑκάστου διαθέσεις, πρὸς δὲ τούτοις
τὰς τῆς γῆς ἰδιότητας, γεννᾶν τὴν περὶ τὸν
ἥλιον θερμασίαν, εἰς πολυτραφῆ χώραν καὶ γόνιμον
ὕδωρ ἐνθάλπουσαν καὶ δημιουργὸν γινομένην
τῆς ἑκάστου φύσεως. <milestone unit="section" n="9" /> διόπερ οὔτε ἡ Παρία λύγδος
οὔτ᾽ ἄλλη θαυμαζομένη πέτρα τοῖς Ἀραβίοις λίθοις
ἐξισωθῆναι δύναται, ὧν λαμπροτάτη μὲν ἡ λευκότης,
βαρύτατος δὲ ὁ σταθμός, ἡ δὲ λειότης ὑπερβολὴν
ἑτέροις οὐκ ἀπολείπουσα. αἰτία δὲ τῆς χώρας
τῆς κατὰ μέρος ἰδιότητος, καθάπερ προεῖπον, ἡ περὶ
τὸν ἥλιον δύναμις, θερμασίᾳ μὲν πήξασα, ξηρότητι δὲ πιλήσασα, φέγγει δὲ λαμπρύνασα.</p></div2>

<div2 type="chapter" n="53" org="uniform" sample="complete"><p><milestone unit="section" n="1" /> διὸ καὶ τὸ
τῶν ὀρνέων γένος πλείστης θερμασίας κεκοινωνηκὸς
ἐγένετο διὰ μὲν τὴν κουφότητα πτηνόν, διὰ δὲ τὴν
ἀφ᾽ ἡλίου συνεργίαν ποικίλον, καὶ μάλιστα κατὰ
τὰς προκειμένας ἡλίῳ χώρας. <milestone unit="section" n="2" /> ἡ μὲν γὰρ Βαβυλωνία
ταώνων ἐκτρέφει πλῆθος παντοίαις χρόαις ἐπηνθισμένων,
αἱ δὲ τῆς Συρίας ἐσχατιαὶ ψιττακοὺς καὶ
πορφυρίωνας καὶ μελεαγρίδας καὶ ἄλλας ζῴων ἰδίας
φύσεις τοῖς χρώμασι καὶ ποικίλας συγκρίσεις. <milestone unit="section" n="3" /> ὁ δ᾽
αὐτὸς λόγος καὶ κατὰ τὰς ἄλλας χώρας τῆς γῆς τὰς
κατὰ τὴν ὁμοίαν κρᾶσιν κειμένας, λέγω δ᾽ Ἰνδικὴν
<pb id="v.1.p.255" />

καὶ τὴν Ἐρυθρὰν θάλατταν, ἔτι δὲ Αἰθιοπίαν καί
τινα μέρη τῆς Λιβύης. 
<milestone unit="section" n="4" />ἀλλὰ τῆς μὲν πρὸς ἀνατολὰς 
κεκλιμένης πιοτέρας οὔσης εὐγενέστερα καὶ μείζονα
φύεται ζῷα: τῆς δ᾽ ἄλλης ἀεὶ κατὰ τὸν τῆς ἀρετῆς
 λόγον ἕκαστα ταῖς διαθέσεσι γεννᾶται. 
<milestone unit="section" n="5" />ὁμοίως δὲ 
καὶ τῶν δένδρων οἱ φοίνικες κατὰ μὲν τὴν Λιβύην
αὐχμηροὺς καὶ μικροὺς ἐκφέρουσι καρπούς, τῆς δὲ
Συρίας κατὰ μὲν τὴν Κοίλην οἱ καρυωτοὶ προσαγορευόμενοι
γεννῶνται, διάφοροι κατά τε τὴν γλυκύτητα
 καὶ τὸ μέγεθος, ἔτι δὲ τοὺς χυμούς. 
<milestone unit="section" n="6" />τούτων 
δὲ πολλῷ μείζους κατὰ τὴν Ἀραβίαν καὶ τὴν Βαβυλωνίαν
ὁρᾶν ἔστι γινομένους, κατὰ μὲν τὸ μέγεθος
ἓξ δακτύλων ὄντας, τῇ δὲ χρόᾳ τοὺς μὲν μηλίνους,
τοὺς δὲ φοινικοῦς, ἐνίους δὲ πορφυρίζοντας: ὥσθ᾽
 ὑπ᾽ αὐτῶν ἅμα καὶ τὴν ὄψιν τέρπεσθαι καὶ τὴν
γεῦσιν ψυχαγωγεῖσθαι. τὰ δὲ στελέχη τῶν φοινίκων
τὸ μὲν μῆκος ἀέριον ἔχει, τὴν δὲ περιφέρειαν ψιλὴν
πανταχόθεν μέχρι τῆς κορυφῆς. 
<milestone unit="section" n="7" />ἀκρόκομα δ᾽ ὄντα 
διαφόρους ἔχει τὰς ἀπὸ τῆς κόμης διαθέσεις: τὰ
 μὲν γὰρ πάντῃ τοὺς ῥάδικας ἔχει περικεχυμένους,
καὶ κατὰ μέσον ἔκ τινος περιρραγέντος φλοιοῦ βοτρυώδη
καρπὸν ἀνίησι, τὰ δὲ ἐφ᾽ ἓν μέρος ἔχοντα
κεκλιμένας τὰς ἐπὶ τῆς κορυφῆς κόμας σχηματισμὸν
 ἀποτελεῖ λαμπάδος ἀπαιθυσσομένης, ἔνια δ᾽ ἐπ᾽
 ἀμφότερα τὰ μέρη περικλώμενα καὶ διπλῇ τῇ καταθέσει
τῶν κλάδων ἀμφίχαιτα γινόμενα γραφικὴν
ἀποτελεῖ τὴν πρόσοψιν.
</p></div2>

<div2 type="chapter" n="54" org="uniform" sample="complete"><p><milestone unit="section" n="1" />τῆς δ᾽ ὅλης Ἀραβίας τὴν μὲν ἐπὶ μεσημβρίαν
<pb id="v.1.p.256" />
νεύουσαν εὐδαίμονα προσαγορεύουσι, τὴν δ᾽ ἐνδοτέρω
κειμένην νέμεται πλῆθος Ἀράβων νομάδων
καὶ σκηνίτην βίον ᾑρημένων. οὗτοι δὲ θρεμματοτροφοῦντες
ἀγέλας μεγάλας βοσκημάτων ἐναυλίζονται
πεδίοις ἀμετρήτοις. <milestone unit="section" n="2" /> ἡ δ᾽ ἀνὰ μέσον ταύτης τε καὶ
τῆς εὐδαίμονος Ἀραβίας ἔρημος καὶ ἄνυδρός ἐστι,
καθάπερ προείρηται: τὰ δὲ πρὸς δυσμὰς μέρη κεκλιμένα
τῆς Ἀραβίας διείληπται πεδίοις ἁμμώδεσιν
ἀερίοις τὸ μέγεθος, δι᾽ ὧν οἱ τὰς ὁδοιπορίας ποιούμενοι
καθάπερ οἱ ἐν τοῖς πελάγεσι πρὸς τὰς ἀπὸ
τῶν ἄρκτων σημασίας τὴν διέξοδον ποιοῦνται. <milestone unit="section" n="3" /> τὸ δ᾽
ὑπολειπόμενον μέρος τῆς Ἀραβίας τὸ πρὸς τὴν Συρίαν
κεκλιμένον πλήθει γεωργῶν καὶ παντοδαπῶν
ἐμπόρων, οἳ διὰ τὰς τῶν φορτίων εὐκαίρους ἀντιδόσεις
τὰ παρ᾽ ἀμφοτέροις σπανίζοντα πρὸς δαψίλειαν
τῶν χρησίμων διορθοῦνται. <milestone unit="section" n="4" /> ἡ δὲ παρὰ
τὸν ὠκεανὸν Ἀραβία κεῖται μὲν ὑπεράνω τῆς εὐδαίμονος,
ποταμοῖς δὲ πολλοῖς καὶ μεγάλοις διειλημμένη
πολλοὺς ποιεῖ τόπους λιμνάζοντας καὶ
μεγάλων ἑλῶν περιμέτρους. <milestone unit="section" n="5" /> τοῖς δ᾽ ἐκ τῶν ποταμῶν
ἐπακτοῖς ὕδασι καὶ τοῖς ἐκ τῶν θερινῶν ὄμβρων
γινομένοις ἀρδεύοντες πολλὴν χώραν, καὶ διπλοῦς
καρποὺς λαμβάνουσι. τρέφει δὲ ὁ τόπος
οὗτος ἐλεφάντων ἀγέλας καὶ ἄλλα ζῷα κητώδη
χερσαῖα <del status="unremarkable">θηρία</del> καὶ δίμορφα, ταῖς ἰδέαις ἐξηλλαγμένα:
πρὸς δὲ τούτοις θρεμμάτων παντοδαπῶν
πλήθει, καὶ μάλιστα βοῶν καὶ προβάτων τῶν τὰς
μεγάλας καὶ παχείας ἐχόντων οὐράς. <milestone unit="section" n="6" /> πλεῖστα δὲ
<pb id="v.1.p.257" />

καὶ διαφορώτατα γένη καμήλων τρέφει, τῶν τε
ψιλῶν καὶ δασέων καὶ διπλοῦν ἀνατετακότων τὸ
κατὰ τὴν ῥάχιν κύρτωμα καὶ διὰ τοῦτο διτύλων
ὀνομαζομένων, ὧν αἱ μὲν γάλα παρεχόμεναι καὶ
 κρεοφαγούμεναι πολλὴν παρέχονται τοῖς ἐγχωρίοις
δαψίλειαν, αἱ δὲ πρὸς νωτοφορίαν ἠσκημέναι πυρῶν
μὲν ἀνὰ δέκα μεδίμνους νωτοφοροῦσιν, ἀνθρώπους
δὲ κατακειμένους ἐπὶ κλίνης πέντε βαστάζουσιν: αἱ
δὲ ἀνάκωλοι καὶ λαγαραὶ ταῖς συστάσεσι δρομάδες
 εἰσί, καὶ διατείνουσι πλεῖστον ὁδοῦ μῆκος, καὶ
μάλιστα πρὸς τὰς διὰ τῆς ἀνύδρου καὶ ἐρήμου συντελουμένας
 ὁδοιπορίας. 
<milestone unit="section" n="7" />αἱ δ᾽ αὐταὶ καὶ κατὰ τοὺς 
πολέμους εἰς τὰς μάχας ἔχουσαι τοξότας ἄγονται
δύο ἀντικαθημένους ἀλλήλοις ἀντινώτους: τούτων
 δὲ ὁ μὲν τοὺς κατὰ πρόσωπον ἀπαντῶντας, ὁ δὲ
τοὺς ἐπιδιώκοντας ἀμύνεται. περὶ μὲν οὖν τῆς
Ἀραβίας καὶ τῶν ἐν αὐτῇ φυομένων εἰ καὶ πεπλεονάκαμεν,
ἀλλ᾽ οὖν πολλὰ τοῖς φιλαναγνωστοῦσι
πρὸς φιληκοΐαν ἀπηγγέλκαμεν.
</p></div2>

<div2 type="chapter" n="55" org="uniform" sample="complete"><p><milestone unit="section" n="1" /> περὶ δὲ τῆς κατὰ τὸν ὠκεανὸν εὑρεθείσης
νήσου κατὰ τὴν μεσημβρίαν καὶ τῶν κατ᾽ αὐτὴν
παραδοξολογουμένων πειρασόμεθα συντόμως διελθεῖν,
προεκθέμενοι τὰς αἰτίας τῆς εὑρέσεως ἀκριβῶς.

<milestone unit="section" n="2" />Ἰαμβοῦλος ἦν ἐκ παίδων παιδείαν ἐζηλωκώς, μετὰ 
 δὲ τὴν τοῦ πατρὸς τελευτὴν ὄντος ἐμπόρου καὶ αὐτὸς
ἔδωκεν ἑαυτὸν ἐπὶ τὴν ἐμπορίαν: ἀναβαίνων δὲ
διὰ τῆς Ἀραβίας ἐπὶ τὴν ἀρωματοφόρον ὑπό τινων
λῃστῶν συνελήφθη μετὰ τῶν συνοδοιπόρων. τὸ
<pb id="v.1.p.258" />
μὲν οὖν πρῶτον μετά τινος τῶν συνεαλωκότων
ἀπεδείχθη νομεύς, ὕστερον δ᾽ ὑπό τινων Αἰθιόπων
μετὰ τοῦ συνόντος λῃστευθεὶς ἀπήχθη πρὸς τὴν
παραθαλάττιον τῆς Αἰθιοπίας. <milestone unit="section" n="3" /> οὗτοι δὲ συνηρπάγησαν
εἰς καθαρμὸν τῆς χώρας, ὄντες ἀλλοεθνεῖς.
νόμιμον γὰρ ἦν τοῖς τῇδε κατοικοῦσιν Αἰθίοψι παραδεδομένον
ἐκ παλαιῶν χρόνων, χρησμοῖς θεῶν κεκυρωμένον,
διὰ γενεῶν μὲν εἴκοσιν, ἐτῶν δ᾽ ἑξακοσίων,
τῆς γενεᾶς ἀριθμουμένης τριακονταετοῦς:
τοῦ δὲ καθαρμοῦ γινομένου δυσὶν ἀνθρώποις ἦν
αὐτοῖς πλοιάριον κατεσκευασμένον τῷ μεγέθει σύμμετρον,
τούς τ᾽ ἐν τῇ θαλάττῃ χειμῶνας ἀναφέρειν
ἰσχῦον καὶ ῥᾳδίως ὑπὸ δυοῖν ἀνθρώπων ὑπηρετεῖσθαι
δυνάμενον: εἰς δὲ τοῦτο τροφὴν δυσὶν
ἀνθρώποις ἱκανὴν εἰς ἓξ μῆνας ἐνθέμενοι, καὶ τοὺς
ἄνδρας ἐμβιβάσαντες, προσέταττον ἀνάγεσθαι κατὰ
τὸν χρησμόν. πλεῖν δὲ διεκελεύοντο πρὸς τὴν μεσημβρίαν:
<milestone unit="section" n="4" /> ἥξειν γὰρ αὐτοὺς εἰς νῆσον εὐδαίμονα
καὶ ἐπιεικεῖς ἀνθρώπους, παρ᾽ οἷς μακαρίως ζήσεσθαι.
ὁμοίως δὲ καὶ τὸ ἑαυτῶν ἔθνος ἔφασαν, ἐὰν
μὲν οἱ πεμφθέντες εἰς τὴν νῆσον διασωθῶσιν, ἑξακοσίων
ἐτῶν εἰρήνης καὶ βίου κατὰ πᾶν εὐδαίμονος
ἀπολαύσειν: εἰ δὲ καταπλαγέντες τὸ μῆκος τοῦ
πελάγους εἰς τοὐπίσω ποιήσονται τὸν πλοῦν, ὡς
ἀσεβεῖς καὶ λυμεῶνας ὅλου τοῦ ἔθνους τιμωρίαις
περιπεσεῖσθαι ταῖς μεγίσταις. <milestone unit="section" n="5" /> τοὺς μὲν οὖν Αἰθίοπάς
φασι μεγάλην πανήγυριν ἀγαγεῖν παρὰ τὴν θάλατταν,
καὶ θυσίας μεγαλοπρεπεῖς ἐπιτελέσαντας καταστέψαι
<pb id="v.1.p.259" />

τοὺς σκεψομένους καὶ καθαρμὸν ποιησομένους
τοῦ ἔθνους ἐξαποστεῖλαι. 
<milestone unit="section" n="6" />τούτους δὲ πλεύσαντας 
πέλαγος μέγα καὶ χειμασθέντας ἐν μησὶ τέτταρσι
προσενεχθῆναι τῇ προσημανθείσῃ νήσῳ, στρογγύλῃ
 μὲν ὑπαρχούσῃ τῷ σχήματι, τὴν δὲ περίμετρον ἐχούσῃ σταδίων ὡς πεντακισχιλίων.</p></div2>

<div2 type="chapter" n="56" org="uniform" sample="complete"><p><milestone unit="section" n="1" />ἤδη δ᾽ αὐτῶν
ἐγγιζόντων τῇ νήσῳ τῶν ἐγχωρίων τινὰς ἀπαντήσαντας
καταγαγεῖν τὸ σκάφος: τοὺς δὲ κατὰ τὴν
νῆσον συνδραμόντας θαυμάζειν μὲν τὸν τῶν ξένων
 κατάπλουν, προσενεχθῆναι δὲ αὐτοῖς ἐπιεικῶς καὶ
μεταδιδόναι τῶν παρ᾽ αὐτοῖς χρησίμων. 
<milestone unit="section" n="2" />εἶναι δὲ 
τοὺς τὴν νῆσον οἰκοῦντας ταῖς τε τῶν σωμάτων
ἰδιότησι καὶ ταῖς ἀγωγαῖς πολὺ διαλλάττοντας τῶν
κατὰ τὴν ἡμετέραν οἰκουμένην: πάντας μὲν γὰρ
 παραπλησίους εἶναι τοῖς ἀναπλάσμασι τῶν σωμάτων,
καὶ κατὰ τὸ μέγεθος ὑπεράγειν τοὺς τέτταρας πήχεις,
τὰ δὲ ὀστᾶ τοῦ σώματος ἔχειν ἐπὶ ποσὸν καμπτόμενα
καὶ πάλιν ἀποκαθιστάμενα παραπλησίως τοῖς
νευρώδεσι τόποις. 
<milestone unit="section" n="3" />εἶναι δὲ τοῖς σώμασιν ἁπαλοὺς 
 μὲν καθ᾽ ὑπερβολήν, εὐτονωτέρους δὲ πολὺ τῶν
παρ᾽ ἡμῖν: δραξαμένων γὰρ αὐτῶν ταῖς χερσὶν
ὁδηποτοῦν μηδένα δύνασθαι τὸ τοῖς δακτύλοις
περιληφθὲν ἐκτρέψαι. τρίχας δ᾽ ἁπλῶς μηδαμῇ τοῦ
σώματος ἔχειν πλὴν ἐν τῇ κεφαλῇ καὶ ὀφρύσι καὶ
 βλεφάροις, ἔτι δὲ καὶ πώγωνι, τὰ δὲ ἄλλα μέρη τοῦ
σώματος οὕτω λεῖα ὥστε μηδὲ τὸν ἐλάχιστον χνοῦν
ἐν τῷ σώματι φαίνεσθαι. 
<milestone unit="section" n="4" />εἶναι δὲ καὶ τῷ κάλλει 
διαπρεπεῖς καὶ ταῖς ἄλλαις περιγραφαῖς τοῦ σώματος
<pb id="v.1.p.260" />
εὐρύθμους. καὶ τὰ μὲν τῆς ἀκοῆς τρήματα πολὺ
τῶν παρ᾽ ἡμῖν ἔχειν εὐρυχωρέστερα, καὶ καθάπερ
ἐπιγλωττίδας αὐτοῖς ἐκπεφυκέναι. <milestone unit="section" n="5" /> ἴδιον δέ τι καὶ
περὶ τὴν γλῶτταν αὐτοὺς ἔχειν, τὸ μὲν φυσικῶς
αὐτοῖς συγγεγενημένον, τὸ δ᾽ ἐξ ἐπινοίας φιλοτεχνούμενον:
δίπτυχον μὲν γὰρ αὐτοὺς ἔχειν τὴν
γλῶτταν ἐπὶ ποσόν, τὰ δ᾽ ἐνδοτέρω προσδιαιρεῖν,
<milestone unit="section" n="6" /> ὥστε διπλῆν αὐτὴν γίνεσθαι μέχρι τῆς ῥίζης. διὸ
καὶ ποικιλωτάτους αὐτοὺς εἶναι <del status="unremarkable">καὶ</del> ταῖς φωναῖς οὐ
μόνον πᾶσαν ἀνθρωπίνην καὶ διηρθρωμένην διάλεκτον
μιμουμένους, ἀλλὰ καὶ τὰς τῶν ὀρνέων
πολυφωνίας, καὶ καθόλου πᾶσαν ἤχου ἰδιότητα
προΐεσθαι: τὸ δὲ πάντων παραδοξότατον, ἅμα πρὸς
δύο τῶν ἐντυγχανόντων λαλεῖν ἐντελῶς, ἀποκρινομένους
τε καὶ ταῖς ὑποκειμέναις περιστάσεσιν οἰκείως
ὁμιλοῦντας: τῇ μὲν γὰρ ἑτέρᾳ πτυχὶ πρὸς τὸν ἕνα,
τῇ δ᾽ ἄλλῃ πάλιν ὁμοίως πρὸς τὸν ἕτερον διαλέγεσθαι.
<milestone unit="section" n="7" /> εὐκρατότατον δ᾽ εἶναι τὸν ἀέρα παρ᾽ αὐτοῖς,
ὡς ἂν κατὰ τὸν ἰσημερινὸν οἰκοῦντας, καὶ μήθ᾽
ὑπὸ καύματος μήθ᾽ ὑπὸ ψύχους ἐνοχλουμένους. καὶ
τὰς ὀπώρας δὲ παρ᾽ αὐτοῖς παρ᾽ ὅλον τὸν ἐνιαυτὸν
ἀκμάζειν, ὥσπερ καὶ ὁ ποιητής φησιν
ὄχνη ἐπ᾽ ὄχνῃ γηράσκει, μῆλον δ᾽ ἐπὶ μήλῳ,
αὐτὰρ ἐπὶ σταφυλῇ σταφυλή, σῦκον δ᾽ ἐπὶ σύκῳ.
εἶναι δὲ διὰ παντὸς παρ᾽ αὐτοῖς τὴν ἡμέραν ἴσην τῇ
νυκτί, καὶ κατὰ τὸ μέσον τῆς ἡμέρας μὴ γίνεσθαι
<pb id="v.1.p.261" />

παρ᾽ αὐτοῖς σκιὰν μηδενὸς διὰ τὸ κατὰ κορυφὴν εἶναι τὸν ἥλιον.</p></div2>

<div2 type="chapter" n="57" org="uniform" sample="complete"><p><milestone unit="section" n="1" />βιοῦν δ᾽ αὐτοὺς κατὰ συγγενείας
καὶ συστήματα, συνηγμένων τῶν οἰκείων οὐ πλειόνων
ἢ τετρακοσίων: τούτους δ᾽ ἐν τοῖς λειμῶσι
 διαζῆν, πολλὰ τῆς χώρας ἐχούσης πρὸς διατροφήν:
διὰ γὰρ τὴν ἀρετὴν τῆς νήσου καὶ τὴν εὐκρασίαν
τοῦ ἀέρος γεννᾶσθαι τροφὰς αὐτομάτους πλείους
τῶν ἱκανῶν. 
<milestone unit="section" n="2" />φύεσθαι γὰρ παρ᾽ αὐτοῖς κάλαμον 
πολύν, φέροντα καρπὸν δαψιλῆ, παρεμφερῆ τοῖς
 λευκοῖς ὀρόβοις. τοῦτον οὖν συναγαγόντες βρέχουσιν
ἐν ὕδατι θερμῷ, μέχρι ἂν τὸ μέγεθος σχῶσιν
ὡς ᾠοῦ περιστερᾶς: ἔπειτα συνθλάσαντες καὶ
τρίψαντες ἐμπείρως ταῖς χερσὶ διαπλάττουσιν ἄρτους,
οὓς ὀπτήσαντες σιτοῦνται διαφόρους ὄντας τῇ γλυκύτητι.
 
<milestone unit="section" n="3" />εἶναι δὲ καὶ πηγὰς ὑδάτων δαψιλεῖς, τὰς 
μὲν θερμῶν εἰς λουτρὰ καὶ κόπων ἀφαίρεσιν εὐθέτους,
τὰς δὲ ψυχρῶν τῇ γλυκύτητι διαφόρους καὶ
πρὸς ὑγίειαν συνεργεῖν δυναμένας. ὑπάρχειν δὲ
παρ᾽ αὐτοῖς καὶ παιδείας πάσης ἐπιμέλειαν, μάλιστα
 δὲ ἀστρολογίας: 
<milestone unit="section" n="4" />γράμμασί τε αὐτοὺς χρῆσθαι κατὰ 
μὲν τὴν δύναμιν τῶν σημαινόντων εἴκοσι καὶ ὀκτὼ
τὸν ἀριθμόν, κατὰ δὲ τοὺς χαρακτῆρας ἑπτά, ὧν
ἕκαστον τετραχῶς μετασχηματίζεσθαι. γράφουσι δὲ
τοὺς στίχους οὐκ εἰς τὸ πλάγιον ἐκτείνοντες, ὥσπερ
 ἡμεῖς, ἀλλ᾽ ἄνωθεν κάτω καταγράφοντες εἰς ὀρθόν.
πολυχρονίους δ᾽ εἶναι τοὺς ἀνθρώπους καθ᾽ ὑπερβολήν,
ὡς ἂν ἄχρι τῶν πεντήκοντα καὶ ἑκατὸν ἐτῶν
<pb id="v.1.p.262" />
ζῶντας καὶ γινομένους ἀνόσους κατὰ τὸ πλεῖστον.
<milestone unit="section" n="5" /> τὸν δὲ πηρωθέντα ἢ καθόλου τι ἐλάττωμα ἔχοντα
ἐν τῷ σώματι μεθιστάνειν ἑαυτὸν ἐκ τοῦ ζῆν ἀναγκάζουσι
κατά τινα νόμον ἀπότομον. νόμιμον δ᾽
αὐτοῖς ἐστι ζῆν ἄχρι ἐτῶν ὡρισμένων, καὶ τὸν χρόνον
τοῦτον ἐκπληρώσαντας ἑκουσίως μεταλλάττειν ἐξηλλαγμένῳ
θανάτῳ: φύεσθαι γὰρ παρ᾽ αὐτοῖς ἰδιοφυῆ
βοτάνην, ἐφ᾽ ἧς ὅταν τις κοιμηθῇ, λεληθότως
καὶ προσηνῶς εἰς ὕπνον κατενεχθεὶς ἀποθνήσκει.
</p></div2>

<div2 type="chapter" n="58" org="uniform" sample="complete"><p><milestone unit="section" n="1" /> γυναῖκας δὲ μὴ γαμεῖν, ἀλλὰ κοινὰς ἔχειν, καὶ τοὺς
γεννηθέντας παῖδας ὡς κοινοὺς τρέφοντας ἐπ᾽ ἴσης
ἀγαπᾶν: νηπίων δ᾽ ὄντων αὐτῶν πολλάκις τὰς τρεφούσας
διαλλάττειν τὰ βρέφη, ὅπως μηδ᾽ αἱ μητέρες
ἐπιγινώσκωσι τοὺς ἰδίους. διόπερ μηδεμιᾶς παρ᾽
αὐτοῖς γινομένης φιλοτιμίας ἀστασιάστους καὶ τὴν
ὁμόνοιαν περὶ πλείστου ποιουμένους διατελεῖν. <milestone unit="section" n="2" /> εἶναι
δὲ παρ᾽ αὐτοῖς καὶ ζῷα, μικρὰ μὲν τοῖς μεγέθεσι,
παράδοξα δὲ τῇ φύσει τοῦ σώματος καὶ τῇ δυνάμει
τοῦ αἵματος: εἶναι γὰρ αὐτὰ τῷ σχήματι στρογγύλα
καὶ παρεμφερέστατα ταῖς χελώναις, τὴν δ᾽ ἐπιφάνειαν
δυσὶ γραμμαῖς μηλίναις κεχιασμένα, ἐφ᾽
ἑκάστης δὲ ἄκρας ἔχειν ὀφθαλμὸν καὶ στόμα: <milestone unit="section" n="3" /> διὸ
καὶ τέτταρσιν ὄμμασι βλέποντα καὶ τοῖς ἴσοις στόμασι
χρώμενα εἰς ἕνα φάρυγα συνάγειν τὰ σιτία,
καὶ διὰ τούτου καταπινομένης τῆς τροφῆς εἰς μίαν
κοιλίαν συρρεῖν ἅπαντα: ὁμοίως δὲ τὰ σπλάγχνα
καὶ τἄλλα τὰ ἐντὸς πάντα ἔχειν μοναχά. πόδας δὲ
ὑποκεῖσθαι κύκλῳ τῆς περιφερείας πολλούς, δι᾽ ὧν
<pb id="v.1.p.263" />

δύνασθαι πορεύεσθαι πρὸς ὃ ἂν μέρος βούληται.

<milestone unit="section" n="4" />τὸ δ᾽ αἷμα τούτου τοῦ ζῴου θαυμάσιον ἔχειν δύναμιν: 
πᾶν γὰρ τὸ διατμηθὲν ἔμπνουν σῶμα κολλᾶν
παραχρῆμα, κἂν ἀποκοπεῖσα χεὶρ ἢ ὅμοιον εἰπεῖν
 τύχῃ, δι᾽ αὐτοῦ κολλᾶσθαι προσφάτου τῆς τομῆς
οὔσης, καὶ τἄλλα δὲ μέρη τοῦ σώματος, ὅσα μὴ
κυρίοις τόποις καὶ συνέχουσι τὸ ζῆν κατέχεται. 
<milestone unit="section" n="5" />ἕκαστον 
δὲ τῶν συστημάτων τρέφειν ὄρνεον εὐμέγεθες
ἰδιάζον τῇ φύσει, καὶ διὰ τούτου πειράζεται τὰ
 νήπια τῶν βρεφῶν ποίας τινὰς ἔχει τὰς τῆς ψυχῆς
διαθέσεις: ἀναλαμβάνουσι γὰρ αὐτὰ ἐπὶ τὰ ζῷα,
καὶ τούτων πετομένων τὰ μὲν τὴν διὰ τοῦ ἀέρος
φορὰν ὑπομένοντα τρέφουσι, τὰ δὲ περιναύτια γινόμενα
καὶ θάμβους πληρούμενα ῥίπτουσιν, ὡς οὔτε
 πολυχρόνια καθεστῶτα οὔτε τοῖς ἄλλοις τοῖς τῆς
ψυχῆς λήμασιν ἀξιόλογα. 
<milestone unit="section" n="6" />ἑκάστου δὲ συστήματος ὁ 
πρεσβύτερος ἀεὶ τὴν ἡγεμονίαν ἔχει, καθάπερ τις
βασιλεύς, καὶ τούτῳ πάντες πείθονται: ὅταν δ᾽ ὁ
πρῶτος τελέσας τὰ ἑκατὸν καὶ πεντήκοντα ἔτη κατὰ
 τὸν νόμον ἀπαλλάξῃ ἑαυτὸν τοῦ ζῆν, ὁ μετὰ τοῦτον
πρεσβύτατος διαδέχεται τὴν ἡγεμονίαν. 
<milestone unit="section" n="7" />ἡ δὲ περὶ 
τὴν νῆσον θάλαττα, ῥοώδης οὖσα καὶ μεγάλας
ἀμπώτεις καὶ πλημύρας ποιουμένη, γλυκεῖα τὴν
γεῦσιν καθέστηκε. τῶν δὲ παρ᾽ ἡμῖν ἄστρων τὰς
 ἄρκτους καὶ πολλὰ <del status="unremarkable">τῶν καθ᾽ ἡμᾶς</del> καθόλου μὴ
 φαίνεσθαι. ἑπτὰ δ᾽ ἦσαν αὗται νῆσοι παραπλήσιαι
μὲν τοῖς μεγέθεσι, σύμμετρον δ᾽ ἀλλήλων διεστηκυῖαι,
<pb id="v.1.p.264" />
πᾶσαι δὲ τοῖς αὐτοῖς ἔθεσι καὶ νόμοις χρώμεναι.
</p></div2>

<div2 type="chapter" n="59" org="uniform" sample="complete"><p><milestone unit="section" n="1" /> πάντες δ᾽ οἱ κατοικοῦντες ἐν αὐταῖς, καίπερ
δαψιλεῖς ἔχοντες πάντων χορηγίας αὐτοφυεῖς, ὅμως
οὐκ ἀνέδην χρῶνται ταῖς ἀπολαύσεσιν, ἀλλὰ τὴν
λιτότητα διώκουσι καὶ τὴν ἀρκοῦσαν τροφὴν προσφέρονται:
κρέα δὲ καὶ τἄλλα πάντα ὀπτὰ καὶ ἐξ
ὕδατος ἑφθὰ σκευάζουσι: τῶν δ᾽ ἄλλων τῶν τοῖς
μαγείροις πεφιλοτεχνημένων χυμῶν καὶ τῆς κατὰ
τὰς ἀρτύσεις ποικιλίας ἀνεπινόητοι παντελῶς εἰσι.
<milestone unit="section" n="2" /> σέβονται δὲ θεοὺς τὸ περιέχον πάντα καὶ ἥλιον καὶ
καθόλου πάντα τὰ οὐράνια. ἰχθύων δὲ παντοδαπῶν
πλῆθος ἁλιεύοντες ποικίλως καὶ τῶν πτηνῶν οὐκ
ὀλίγα θηρεύουσι. <milestone unit="section" n="3" /> γίνεται δὲ παρ᾽ αὐτοῖς ἀκροδρύων
τε πλῆθος αὐτομάτων, καὶ ἐλαῖαι φύονται καὶ ἄμπελοι,
ἐξ ὧν ἔλαιόν τε ποιοῦσι δαψιλὲς καὶ οἶνον.
ὄφεις τε τοῖς μεγέθεσι διαφέροντας, οὐδὲν δὲ ἀδικοῦντας
τοὺς ἀνθρώπους, ἐδώδιμον ἔχειν τὴν σάρκα
καὶ γλυκύτητι διαφέρουσαν. <milestone unit="section" n="4" /> ἐσθῆτας δὲ αὐτοὺς
κατασκευάζειν ἔκ τινων καλάμων ἐχόντων ἐν τῷ
μέσῳ χνοῦν λαμπρὸν καὶ μαλακόν, ὃν συνάγοντας
καὶ τοῖς θαλαττίοις ὀστρέοις συγκεκομμένοις μίσγοντας
θαυμαστὰ κατασκευάζειν ἱμάτια πορφυρᾶ.
ζῴων δὲ παρηλλαγμένας φύσεις καὶ διὰ τὸ παράδοξον
ἀπιστουμένας. <milestone unit="section" n="5" /> πάντα δὲ παρ᾽ αὐτοῖς ὡρισμένην
ἔχειν τάξιν τὰ κατὰ τὴν δίαιταν, οὐχ ἅμα
πάντων τὰς τροφὰς καὶ τὰς αὐτὰς λαμβανόντων:
<pb id="v.1.p.265" />

διατετάχθαι δ᾽ ἐπί τινας ὡρισμένας ἡμέρας ποτὲ
μὲν ἰχθύων βρῶσιν, ποτὲ δὲ ὀρνέων, ἔστι δ᾽ ὅτε
χερσαίων, ἐνίοτε δὲ ἐλαιῶν καὶ τῶν λιτοτάτων προσοψημάτων.

<milestone unit="section" n="6" />ἐναλλὰξ δὲ αὐτοὺς τοὺς μὲν ἀλλήλοις 
 διακονεῖν, τοὺς δὲ ἁλιεύειν, τοὺς δὲ περὶ τὰς τέχνας
εἶναι, ἄλλους δὲ περὶ ἄλλα τῶν χρησίμων ἀσχολεῖσθαι,
τοὺς δ᾽ ἐκ περιόδου κυκλικῆς λειτουργεῖν,
πλὴν τῶν ἤδη γεγηρακότων. 
<milestone unit="section" n="7" />ἔν τε ταῖς ἑορταῖς 
καὶ ταῖς εὐωχίαις λέγεσθαί τε καὶ ᾄδεσθαι παρ᾽
 αὐτοῖς εἰς τοὺς θεοὺς ὕμνους καὶ ἐγκώμια, μάλιστα
δὲ εἰς τὸν ἥλιον, οὗ τάς τε νήσους καὶ ἑαυτοὺς
προσαγορεύουσι. 
<milestone unit="section" n="8" />θάπτουσι δὲ τοὺς τελευτήσαντας 
ὅταν ἄμπωτις γένηται καταχωννύντες εἰς τὴν ἅμμον,
ὥστε κατὰ τὴν πλημυρίδα τὸν τόπον ἐπιχώννυσθαι.
 τοὺς δὲ καλάμους, ἐξ ὧν ὁ καρπὸς τῆς τροφῆς γίνεται,
 φασὶ σπιθαμιαίους ὄντας τὸ πάχος κατὰ τὰς
τῆς σελήνης ἀναπληρώσεις ἀναπληροῦσθαι, καὶ πάλιν
κατὰ τὰς ἐλαττώσεις ἀνὰ λόγον ταπεινοῦσθαι. 
<milestone unit="section" n="9" />τὸ δὲ 
τῶν θερμῶν πηγῶν ὕδωρ γλυκὺ καὶ ὑγιεινὸν ὂν
 διαφυλάττει τὴν θερμασίαν, καὶ οὐδέποτε ψύχεται,
ἐὰν μὴ ψυχρὸν ὕδωρ ἢ οἶνος συμμίσγηται.
</p></div2>

<div2 type="chapter" n="60" org="uniform" sample="complete"><p><milestone unit="section" n="1" />ἑπτὰ δ᾽ ἔτη μείναντας παρ᾽ αὐτοῖς τοὺς περὶ
τὸν Ἰαμβοῦλον ἐκβληθῆναι ἄκοντας, ὡς κακούργους
καὶ πονηροῖς ἐθισμοῖς συντεθραμμένους. πάλιν οὖν
 τὸ πλοιάριον κατασκευάσαντας συναναγκασθῆναι
τὸν χωρισμὸν ποιήσασθαι, καὶ τροφὴν ἐνθεμένους
πλεῦσαι πλέον ἢ τέτταρας μῆνας: ἐκπεσεῖν δὲ κατὰ
<pb id="v.1.p.266" />
<milestone unit="section" n="2" /> τὴν Ἰνδικὴν εἰς ἅμμους καὶ τεναγώδεις τόπους: καὶ
τὸν μὲν ἕτερον αὐτῶν ὑπὸ τοῦ κλύδωνος διαφθαρῆναι,
τὸν δὲ Ἰαμβοῦλον πρός τινα κώμην προσενεχθέντα
ὑπὸ τῶν ἐγχωρίων ἀναχθῆναι πρὸς τὸν
βασιλέα εἰς πόλιν Παλίβοθρα, πολλῶν ἡμερῶν ὁδὸν
ἀπέχουσαν τῆς θαλάττης. <milestone unit="section" n="3" /> ὄντος δὲ φιλέλληνος τοῦ
βασιλέως καὶ παιδείας ἀντεχομένου, μεγάλης αὐτὸν
ἀποδοχῆς καταξιῶσαι: τὸ δὲ τελευταῖον μετά τινος
ἀσφαλείας τὸ μὲν πρῶτον εἰς τὴν Περσίδα διελθεῖν,
<milestone unit="section" n="4" /> ὕστερον δὲ εἰς τὴν Ἑλλάδα διασωθῆναι. ὁ δὲ Ἰαμβοῦλος
<del status="unremarkable">οὗτος</del> ταῦτά τε ἀναγραφῆς ἠξίωσε καὶ περὶ
τῶν κατὰ τὴν Ἰνδικὴν οὐκ ὀλίγα συνετάξατο τῶν
ἀγνοουμένων παρὰ τοῖς ἄλλοις. ἡμεῖς δὲ τὴν ἐν
ἀρχῇ τῆς βίβλου γεγενημένην ἐπαγγελίαν τετελεκότες
αὐτοῦ περιγράψομεν τήνδε τὴν βίβλον. </p></div2></div1></body></text></TEI.2>