<?xml version="1.0" encoding="utf-8"?>
<TEI.2><text><body><div1 type="book" n="5" org="uniform" sample="complete">
<div2 type="chapter" n="pr" org="uniform" sample="complete"><p>
<pb id="v.2.p.1" />
 τάδε ἔνεστιν ἐν τῇ πέμπτῃ τῶν Διοδώρου βίβλων.</p>
<p>περὶ τῶν μυθολογουμένων κατὰ τὴν Σικελίαν καὶ τοῦ
σχήματος καὶ μεγέθους τῆς νήσου.</p>
<p>περὶ Δήμητρος καὶ Κόρης καὶ τῆς εὑρέσεως τοῦ πυρίνου καρποῦ.
 περὶ Λιπάρας καὶ τῶν ἄλλων τῶν Αἰολίδων καλουμένων νήσων.</p>
<p>περὶ Μελίτης καὶ Γαύλου καὶ Κερκίνης.</p>
<p>περὶ τῆς Αἰθαλίας καὶ Κύρνου καὶ Σαρδόνος.</p>
<p>περὶ Πιτυούσσης καὶ τῶν νήσων τῶν Γυμνησίων, ἅς τινες
 Βαλιαρίδας ὀνομάζουσι.</p>
<p>περὶ τῶν ἐν ὠκεανῷ νήσων τῶν πρὸς ἑσπέραν κειμένων.</p>
<p>περὶ τῆς Πρεττανικῆς νήσου καὶ τῆς ὀνομαζομένης Βασιλείας
καθ᾽ ἣν τὸ ἤλεκτρον γίνεται.</p>
<p>περὶ Γαλατίας καὶ Κελτιβηρίας, ἔτι δ᾽ Ἰβηρίας καὶ Λιγυστικῆς
 καὶ Τυρρηνίας, καὶ τῶν ἐν ταύταις κατοικούντων,
τίσι χρῶνται νομίμοις.</p>
<p>περὶ τῶν κατὰ τὴν μεσημβρίαν ἐν ὠκεανῷ νήσων, τῆς
τε Ἱερᾶς ὀνομαζομένης καὶ τῆς Παγχαίας, καὶ τῶν ἐν αὐταῖς ἱστορουμένων.
 περὶ Σαμοθρᾴκης καὶ τῶν ἐν αὐτῇ μυστηρίων.</p>
<p>περὶ Νάξου καὶ Σύμης καὶ Καλύδνης.</p>
<p>περὶ Ῥόδου καὶ τῶν κατ᾽ αὐτὴν μυθολογουμένων.</p>
<p>περὶ Χερρονήσου τῆς ἀντιπέραν τῆς Ῥοδίας κειμένης.</p>
<p>περὶ Κρήτης καὶ τῶν ἐν αὐτῇ μυθολογουμένων μέχρι
 τῶν νεωτέρων καιρῶν.
<pb id="v.2.p.2" /></p>
<p>περὶ Λέσβου καὶ τῶν εἰς Χίον καὶ Σάμον καὶ Κῶν καὶ</p>
<p>Ῥόδον ἀποικιῶν ὑπὸ Μακαρέως.</p>
<p>περὶ Τενέδου καὶ τοῦ κατ᾽ αὐτὴν οἰκισμοῦ καὶ τῶν ὑπὸ</p>
<p>Τενεδίων περὶ Τέννου μυθευομένων.</p>
<p>περὶ τῶν Κυκλάδων νήσων τῶν ἐλαττόνων <del status="unremarkable">καὶ τυχουσῶν</del>
οἰκισμοῦ ὑπὸ Μίνωος.</p></div2>

<pb id="v.2.p.3" />
<div2 type="chapter" n="1" org="uniform" sample="complete"><p><milestone unit="section" n="1" />
πάντων μὲν τῶν ἐν ταῖς ἀναγραφαῖς χρησίμων 
προνοητέον τοὺς ἱστορίαν συνταττομένους, μάλιστα
δὲ τῆς κατὰ μέρος οἰκονομίας. αὕτη γὰρ οὐ μόνον
ἐν τοῖς ἰδιωτικοῖς βίοις πολλὰ συμβάλλεται πρὸς
 διαμονὴν καὶ αὔξησιν τῆς οὐσίας, ἀλλὰ καὶ κατὰ
τὰς ἱστορίας οὐκ ὀλίγα ποιεῖ προτερήματα τοῖς συγγραφεῦσιν.

<milestone unit="section" n="2" />ἔνιοι δὲ καὶ κατὰ τὴν λέξιν καὶ κατὰ 
τὴν πολυπειρίαν τῶν ἀναγραφομένων πράξεων ἐπαινούμενοι
δικαίως, ἐν τῷ κατὰ τὴν οἰκονομίαν χειρισμῷ
 διήμαρτον, ὥστε τοὺς μὲν πόνους καὶ τὴν
ἐπιμέλειαν αὐτῶν ἀποδοχῆς τυγχάνειν παρὰ τοῖς
ἀναγινώσκουσι, τὴν δὲ τάξιν τῶν ἀναγεγραμμένων
δικαίας τυγχάνειν ἐπιτιμήσεως. 
<milestone unit="section" n="3" />Τίμαιος μὲν οὖν 
μεγίστην πρόνοιαν πεποιημένος τῆς τῶν χρόνων
 ἀκριβείας καὶ τῆς πολυπειρίας πεφροντικώς, διὰ
τὰς ἀκαίρους καὶ μακρὰς ἐπιτιμήσεις εὐλόγως διαβάλλεται,
καὶ διὰ τὴν ὑπερβολὴν τῆς ἐπιτιμήσεως
<pb id="v.2.p.4" />
Ἐπιτίμαιος ὑπό τινων ὠνομάσθη. <milestone unit="section" n="4" /> Ἔφορος δὲ τὰς
κοινὰς πράξεις ἀναγράφων οὐ μόνον κατὰ τὴν λέξιν,
ἀλλὰ καὶ κατὰ τὴν οἰκονομίαν ἐπιτέτευχε: τῶν
γὰρ βίβλων ἑκάστην πεποίηκε περιέχειν κατὰ γένος
τὰς πράξεις. διόπερ καὶ ἡμεῖς τοῦτο τὸ γένος τοῦ
χειρισμοῦ προκρίναντες, κατὰ τὸ δυνατὸν ἀντεχόμεθα ταύτης τῆς προαιρέσεως.</p></div2>

<div2 type="chapter" n="2" org="uniform" sample="complete"><p><milestone unit="section" n="1" /> καὶ ταύτην τὴν βίβλον
ἐπιγράφοντες νησιωτικὴν ἀκολούθως τῇ γραφῇ
περὶ πρώτης τῆς Σικελίας ἐροῦμεν, ἐπεὶ καὶ κρατίστη
τῶν νήσων ἐστὶ καὶ τῇ παλαιότητι τῶν μύθολογουμένων πεπρώτευκεν.
ἡ γὰρ νῆσος τὸ παλαιὸν ἀπὸ μὲν τοῦ σχήματος
Τρινακρία κληθεῖσα, ἀπὸ δὲ τῶν κατοικησάντων
αὐτὴν Σικανῶν Σικανία προσαγορευθεῖσα, τὸ τελευταῖον
ἀπὸ Σικελῶν τῶν ἐκ τῆς Ἰταλίας πανδημεὶ
περαιωθέντων ὠνόμοσται Σικελία. <milestone unit="section" n="2" /> ἔστι δ᾽
αὐτῆς ἡ περίμετρος σταδίων ὡς τετρακισχιλίων τριακοσίων
ἑξήκοντα: τῶν γὰρ τριῶν πλευρῶν ἡ μὲν
ἀπὸ τῆς Πελωριάδος ἐπὶ τὸ Λιλύβαιον ὑπάρχει σταδίων
χιλίων ἑπτακοσίων, ἡ δ᾽ ἀπὸ Λιλυβαίου μέχρι
Παχύνου τῆς Συρακοσίας χώρας σταδίων χιλίων
καὶ πεντακοσίων, ἡ δ᾽ ἀπολειπομένη σταδίων χιλίων
ἑκατὸν τεσσαράκοντα. <milestone unit="section" n="3" /> οἱ ταύτην οὖν κατοικοῦντες
Σικελιῶται παρειλήφασι παρὰ τῶν προγόνων, ἀεὶ
τῆς φήμης ἐξ αἰῶνος παραδεδομένης τοῖς ἐκγόνοις,
ἱερὰν ὑπάρχειν τὴν νῆσον Δήμητρος καὶ Κόρης: ἔνιοι
<pb id="v.2.p.5" />
δὲ τῶν ποιητῶν μυθολογοῦσι κατὰ τὸν τοῦ Πλούτωνος
καὶ Φερσεφόνης γάμον ὑπὸ Διὸς ἀνακάλυπτρα
τῇ νύμφῃ δεδόσθαι ταύτην τὴν νῆσον. 
<milestone unit="section" n="4" />τοὺς 
δὲ κατοικοῦντας αὐτὴν τὸ παλαιὸν Σικανοὺς αὐτόχθονας
 εἶναί φασιν οἱ νομιμώτατοι τῶν συγγραφέων,
καὶ τάς τε προειρημένας θεὰς ἐν ταύτῃ τῇ
νήσῳ πρώτως φανῆναι καὶ τὸν τοῦ σίτου καρπὸν
ταύτην πρώτην ἀνεῖναι διὰ τὴν ἀρετὴν τῆς χώρας,
περὶ ὧν καὶ τὸν ἐπιφανέστατον τῶν ποιητῶν μαρτυρεῖν
 λέγοντα
<quote rend="blockquote"><lb />ἀλλὰ τά γ᾽ ἄσπαρτα καὶ ἀνήροτα πάντα φύονται
<lb />πυροὶ καὶ κριθαί, ἠδ᾽ ἄμπελοι, αἵτε φέρουσιν
<lb />οἶνον ἐριστάφυλον, καί σφιν Διὸς ὄμβρος ἀέξει.</quote>
ἔν τε γὰρ τῷ Λεοντίνῳ πεδίῳ καὶ κατὰ πολλοὺς
 ἄλλους τόπους τῆς Σικελίας μέχρι τοῦ νῦν φύεσθαι
τοὺς ἀγρίους ὀνομαζομένους πυρούς. 
<milestone unit="section" n="5" />καθόλου δὲ 
πρὸ τῆς εὑρέσεως τοῦ σίτου ζητουμένου κατὰ ποίαν
τῆς οἰκουμένης γῆν πρῶτον ἐφάνησαν οἱ προειρημένοι
καρποί, εἰκός ἐστιν ἀποδίδοσθαι τὸ πρωτεῖον
 τῇ κρατίστῃ χώρᾳ: καὶ τὰς θεὰς δὲ τὰς εὑρούσας
ἀκολούθως τοῖς εἰρημένοις ὁρᾶν ἐστι μάλιστα τιμωμένας παρὰ τοῖς Σικελιώταις.</p></div2>

<div2 type="chapter" n="3" org="uniform" sample="complete"><p><milestone unit="section" n="1" />καὶ τῆς ἁρπαγῆς τῆς
κατὰ τὴν Κόρην ἐν ταύτῃ γενομένης ἀπόδειξιν εἶναι
λέγουσι φανερωτάτην ὅτι τὰς διατριβὰς αἱ θεαὶ
 κατὰ ταύτην τὴν νῆσον ἐποιοῦντο διὰ τὸ στέργεσθαι
μάλιστα παρ᾽ αὐταῖς ταύτην. 
<milestone unit="section" n="2" />γενέσθαι δὲ 
μυθολογοῦσι τὴν ἁρπαγὴν τῆς Κόρης ἐν τοῖς λειμῶσι
<pb id="v.2.p.6" />
τοῖς κατὰ τὴν Ἔνναν. ἔστι δ᾽ ὁ τόπος οὗτος
πλησίον μὲν τῆς πόλεως, ἴοις δὲ καὶ τοῖς ἄλλοις
ἄνθεσι παντοδαποῖς ἐκπρεπὴς καὶ τῆς θεᾶς ἄξιος. διὰ
δὲ τὴν ἀπὸ τῶν φυομένων ἀνθῶν εὐωδίαν λέγεται
τοὺς κυνηγεῖν εἰωθότας κύνας μὴ δύνασθαι στιβεύειν,
ἐμποδιζομένους τὴν φυσικὴν αἴσθησιν. ἔστι
δ᾽ ὁ προειρημένος λειμὼν ἄνωθεν μὲν ὁμαλὸς καὶ
παντελῶς εὔυδρος, κύκλῳ δ᾽ ὑψηλὸς καὶ πανταχόθεν
κρημνοῖς ἀπότομος. δοκεῖ δ᾽ ἐν μέσῳ κεῖσθαι
τῆς ὅλης νήσου, διὸ καὶ Σικελίας ὀμφαλὸς ὑπό τινων
προσαγορεύεται. <milestone unit="section" n="3" /> ἔχει δὲ καὶ πλησίον ἄλση <del status="unremarkable">καὶ
λειμῶνας</del> καὶ περὶ ταῦτα ἕλη, καὶ σπήλαιον εὐμέγεθες,
ἔχον χάσμα κατάγειον πρὸς τὴν ἄρκτον νενευκός,
δἰ οὗ μυθολογοῦσι τὸν Πλούτωνα μεθ᾽
ἅρματος ἐπελθόντα ποιήσασθαι τὴν ἁρπαγὴν τῆς Κόρης.
τὰ δὲ ἴα καὶ τῶν ἄλλων ἀνθῶν τὰ παρεχόμενα
τὴν εὐωδίαν παραδόξως δι᾽ ὅλου τοῦ ἐνιαυτοῦ
παραμένειν θάλλοντα καὶ τὴν ὅλην πρόσοψιν
<milestone unit="section" n="4" /> ἀνθηρὰν καὶ ἐπιτερπῆ παρεχόμενα.%5 μυθολογοῦσι
δὲ μετὰ τῆς Κόρης τὰς τῆς ὁμοίας παρθενίας ἠξιωμένας
Ἀθηνᾶν τε καὶ Ἄρτεμιν συντρεφομένας συνάγειν
μετ᾽ αὐτῆς τὰ ἄνθη καὶ κατασκευάζειν κοινῇ
τῷ πατρὶ Διὶ τὸν πέπλον. διὰ δὲ τὰς μετ᾽ ἀλλήλων
διατριβάς τε καὶ ὁμιλίας ἁπάσας στέρξαι τὴν
νῆσον ταύτην μάλιστα, καὶ λαχεῖν ἑκάστην αὐτῶν
<pb id="v.2.p.7" />
χώραν, τὴν μὲν Ἀθηνᾶν ἐν τοῖς περὶ τὸν Ἱμέραν
μέρεσιν, ἐν οἷς τὰς μὲν Νύμφας χαριζομένας Ἀθηνᾷ
τὰς τῶν θερμῶν ὑδάτων ἀνεῖναι πηγὰς κατὰ τὴν
Ἡρακλέους παρουσίαν, τοὺς δ᾽ ἐγχωρίους πόλιν
 αὐτῇ καθιερῶσαι καὶ χώραν τὴν ὀνομαζομένην μέχρι
τοῦ νῦν Ἀθήναιον: 
<milestone unit="section" n="5" />τὴν δ᾽ Ἄρτεμιν τὴν ἐν ταῖς 
Συρακούσαις νῆσον λαβεῖν παρὰ τῶν θεῶν τὴν ἀπ᾽
ἐκείνης Ὀρτυγίαν ὑπό τε τῶν χρησμῶν καὶ τῶν ἀνθρώπων
ὀνομασθεῖσαν. ὁμοίως δὲ καὶ κατὰ τὴν
 νῆσον ταύτην ἀνεῖναι τὰς Νύμφας ταύτας χαριζομένας
τῇ Ἀρτέμιδι μεγίστην πηγὴν τὴν ὀνομαζομένην
Ἀρέθουσαν. 
<milestone unit="section" n="6" />ταύτην δ᾽ οὐ μόνον κατὰ τοὺς 
ἀρχαίους χρόνους ἔχειν μεγάλους καὶ πολλοὺς ἰχθῦς,
ἀλλὰ καὶ κατὰ τὴν ἡμετέραν ἡλικίαν διαμένειν συμβαίνει
 τούτους, ἱεροὺς ὄντας καὶ ἀθίκτους ἀνθρώποις:
ἐξ ὧν πολλάκις τινῶν κατὰ τὰς πολεμικὰς
περιστάσεις φαγόντων, παραδόξως ἐπεσήμηνε τὸ
θεῖον καὶ μεγάλαις συμφοραῖς περιέβαλε τοὺς τολμήσαντας
προσενέγκασθαι: περὶ ὧν ἀκριβῶς ἀναγράψομεν  ἐν τοῖς οἰκείοις χρόνοις.</p></div2>

<div2 type="chapter" n="4" org="uniform" sample="complete"><p><milestone unit="section" n="1" />ὁμοίως δὲ ταῖς
προειρημέναις δυσὶ θεαῖς καὶ τὴν Κόρην λαχεῖν
τοὺς περὶ τὴν Ἔνναν λειμῶνας: πηγὴν δὲ μεγάλην
αὐτῇ καθιερωθῆναι ἐν τῇ Συρακοσίᾳ τὴν ὀνομαζομένην
Κυάνην. 
<milestone unit="section" n="2" />τὸν γὰρ Πλούτωνα μυθολογοῦσι 
 τὴν ἁρπαγὴν ποιησάμενον ἀποκομίσαι τὴν Κόρην
ἐφ᾽ ἅρματος πλησίον τῶν Συρακουσῶν, καὶ τὴν γῆν
ἀναρρήξαντα αὐτὸν μὲν μετὰ τῆς ἁρπαγείσης δῦναι
<pb id="v.2.p.8" />
καθ᾽ ᾄδου, πηγὴν δ᾽ ἀνεῖναι τὴν ὀνομαζομένην
Κυάνην, πρὸς ᾗ κατ᾽ ἐνιαυτὸν οἱ Συρακόσιοι πανήγυριν
ἐπιφανῆ συντελοῦσι, καὶ θύουσιν οἱ μὲν
ἰδιῶται τὰ ἐλάττω τῶν ἱερείων, δημοσίᾳ δὲ ταύρους
βυθίζουσιν ἐν τῇ λίμνῃ, ταύτην τὴν θυσίαν
καταδείξαντος Ἡρακλέους καθ᾽ ὃν καιρὸν τὰς Γηρυόνου
βοῦς ἐλαύνων περιῆλθε πᾶσαν <del status="unremarkable">τὴν</del> Σικελίαν.
<milestone unit="section" n="3" /> μετὰ δὲ τὴν τῆς Κόρης ἁρπαγὴν μυθολογοῦσι
τὴν Δήμητραν μὴ δυναμένην ἀνευρεῖν τὴν
θυγατέρα λαμπάδας ἐκ τῶν κατὰ τὴν Αἴτνην κρατήρων
ἀναψαμένην ἐπελθεῖν ἐπὶ πολλὰ μέρη τῆς οἰκουμένης,
τῶν δ᾽ ἀνθρώπων τοὺς μάλιστ᾽ αὐτὴν
προσδεξαμένους εὐεργετῆσαι τὸν τῶν πυρῶν καρπὸν
ἀντιδωρησαμένην. <milestone unit="section" n="4" /> φιλανθρωπότατα δὲ τῶν
Ἀθηναίων ὑποδεξαμένων τὴν θεόν, πρώτοις τούτοις
μετὰ τοὺς Σικελιώτας δωρήσασθαι τὸν τῶν
πυρῶν καρπόν: ἀνθ᾽ ὧν ὁ δῆμος οὗτος περιττότερον
τῶν ἄλλων ἐτίμησαν τὴν θεὸν θυσίαις τ᾽ ἐπιφανεστάταις
καὶ τοῖς ἐν Ἐλευσῖνι μυστηρίοις, ἃ διὰ
τὴν ὑπερβολὴν τῆς ἀρχαιότητος καὶ ἁγνείας ἐγένετο
πᾶσιν ἀνθρώποις περιβόητα. παρὰ δὲ τῶν Ἀθηναίων
πολλοὶ μεταλαβόντες τῆς ἐκ τοῦ σίτου φιλανθρωπίας,
καὶ τοῖς πλησιοχώροις μεταδιδόντες
τοῦ σπέρματος, ἐπλήρωσαν πᾶσαν τὴν οἰκουμένην.
<milestone unit="section" n="5" /> οἱ δὲ κατὰ τὴν Σικελίαν, διὰ τὴν τῆς Δήμητρος
καὶ Κόρης πρὸς αὐτοὺς οἰκειότητα πρῶτοι τῆς εὑρέσεως
τοῦ σίτου μεταλαβόντες, ἑκατέρᾳ τῶν θεῶν
<pb id="v.2.p.9" />
κατέδειξαν θυσίας καὶ πανηγύρεις, ἐπωνύμους αὐταῖς
ποιήσαντες καὶ τῷ χρόνῳ διασημήναντες τὰς
δοθείσας δωρεάς. 
<milestone unit="section" n="6" />τῆς μὲν γὰρ Κόρης τὴν καταγωγὴν 
ἐποιήσαντο περὶ τὸν καιρὸν ἐν ᾧ τὸν τοῦ
 σίτου καρπὸν τελεσιουργεῖσθαι συνέβαινε, καὶ ταύτην
τὴν θυσίαν καὶ πανήγυριν μετὰ τοσαύτης
 ἁγνείας καὶ σπουδῆς ἐπιτελοῦσιν ὅσης εἰκός ἐστι
τοὺς τῇ κρατίστῃ δωρεᾷ προκριθέντας τῶν ἄλλων
ἀνθρώπων ἀποδιδόναι τὰς χάριτας: 
<milestone unit="section" n="7" />τῆς δὲ Δήμητρος 
 τὸν καιρὸν τῆς θυσίας προέκριναν ἐν ᾧ τὴν
ἀρχὴν ὁ σπόρος τοῦ σίτου λαμβάνει, ἐπὶ δ᾽ ἡμέρας
δέκα πανήγυριν ἄγουσιν ἐπώνυμον τῆς θεοῦ ταύτης,
τῇ τε λαμπρότητι τῆς παρασκευῆς μεγαλοπρεπεστάτην
καὶ τῇ διασκευῇ μιμούμενοι τὸν ἀρχαῖον
 βίον. ἔθος δ᾽ ἐστὶν αὐτοῖς ἐν ταύταις ταῖς ἡμέραις
αἰσχρολογεῖν κατὰ τὰς πρὸς ἀλλήλους ὁμιλίας διὰ
τὸ τὴν θεὸν ἐπὶ τῇ τῆς Κόρης ἁρπαγῇ λυπουμένην
γελάσαι διὰ τὴν αἰσχρολογίαν.
</p></div2>

<div2 type="chapter" n="5" org="uniform" sample="complete"><p><milestone unit="section" n="1" />περὶ δὲ τῆς κατὰ τὴν Κόρην ἁρπαγῆς, ὅτι γέγονεν
 ὡς προειρήκαμεν, πολλοὶ τῶν ἀρχαίων συγγραφέων
καὶ ποιητῶν μεμαρτυρήκασι. καρκίνος
μὲν γὰρ ὁ τῶν τραγῳδιῶν ποιητής, πλεονάκις ἐν
ταῖς Συρακούσαις παρεπιδεδημηκὼς καὶ τὴν τῶν
ἐγχωρίων τεθεαμένος σπουδὴν περὶ τὰς θυσίας καὶ
 πανηγύρεις τῆς τε Δήμητρος καὶ Κόρης, κατεχώρισεν
ἐν τοῖς ποιήμασι τούσδε τοὺς στίχους:
<pb id="v.2.p.10" />
<quote rend="blockquote"><lb />λέγουσι Δήμητρός ποτ᾽ ἄρρητον κόρην
<lb />Πλούτωνα κρυφίοις ἁρπάσαι βουλεύμασι,
<lb />δῦναί τε γαίας εἰς μελαμφαεῖς μυχούς,
<lb />πόθῳ δὲ μητέρ᾽ ἠφανισμένης κόρης
<lb />μαστῆρ᾽ ἐπελθεῖν πᾶσαν ἐν κύκλῳ χθόνα.
<lb />καὶ τὴν μὲν Αἰτναίοισι Σικελίαν πάγοις
<lb />πυρὸς γέμουσαν ῥεύμασιν δυσεμβόλοις
<lb />πᾶσαν στενάξαι, πένθεσιν δὲ παρθένου
<lb />σίτων ἄμοιρον διοτρεφὲς φθίνειν γένος.
<lb />ὅθεν θεὰς τιμῶσιν εἰς τὰ νῦν ἔτι.</quote>
<milestone unit="section" n="2" /> οὐκ ἄξιον δὲ παραλιπεῖν τῆς θεοῦ ταύτης τὴν ὑπερβολὴν
τῆς εἰς τοὺς ἀνθρώπους εὐεργεσίας: χωρὶς
γὰρ τῆς εὑρέσεως τοῦ σίτου τήν τε κατεργασίαν
αὐτοῦ τοὺς ἀνθρώπους ἐδίδαξε καὶ νόμους εἰσηγήσατο
καθ᾽ οὓς δικαιοπραγεῖν εἰθίσθησαν, δι᾽ ἣν
αἰτίαν φασὶν αὐτὴν θεσμοφόρον ἐπονομασθῆναι.
<milestone unit="section" n="3" /> τούτων δὲ τῶν εὑρημάτων οὐκ ἄν τις ἑτέραν εὐεργεσίαν
εὕροι μείζονα: καὶ γὰρ τὸ ζῆν καὶ τὸ καλῶς
ζῆν περιέχουσι. περὶ μὲν οὖν τῶν μυθολογουμένων
παρὰ τοῖς Σικελιώταις ἀρκεσθησόμεθα τοῖς ῥηθεῖσιν.
</p></div2>

<div2 type="chapter" n="6" org="uniform" sample="complete"><p><milestone unit="section" n="1" /> περὶ δὲ τῶν κατοικησάντων ἐν αὐτῇ πρώτων
Σικανῶν, ἐπειδή τινες τῶν συγγραφέων διαφωνοῦσιν,
ἀναγκαῖόν ἐστι συντόμως εἰπεῖν. Φίλιστος
μὲν γάρ φησιν ἐξ Ἰβηρίας αὐτοὺς ἀποικισθέντας
κατοικῆσαι τὴν νῆσον, ἀπό τινος Σικανοῦ ποταμοῦ
κατ᾽ Ἰβηρίαν ὄντος τετευχότας ταύτης τῆς προσηγορίας,
<pb id="v.2.p.11" />
Τίμαιος δὲ τὴν ἄγνοιαν τούτου τοῦ συγγραφέως
ἐλέγξας ἀκριβῶς ἀποφαίνεται τούτους αὐτόχθονας
εἶναι: πολλὰς δ᾽ αὐτοῦ φέροντος ἀποδείξεις
τῆς τούτων ἀρχαιότητος, οὐκ ἀναγκαῖον ἡγούμεθα
 περὶ τούτων διεξιέναι. 
<milestone unit="section" n="2" />οἱ δ᾽ οὖν Σικανοὶ τὸ 
παλαιὸν κωμηδὸν ᾤκουν, ἐπὶ τῶν ὀχυρωτάτων λόφων
τὰς πόλεις κατασκευάζοντες διὰ τοὺς λῃστάς:
οὐ γὰρ ἦσαν ὑπὸ μίαν ἡγεμονίαν βασιλέως τεταγμένοι,
κατὰ πόλιν δὲ ἑκάστην εἷς ἦν ὁ δυναστεύων.
 
<milestone unit="section" n="3" />καὶ τὸ μὲν πρῶτον ἅπασαν τὴν νῆσον κατῴκουν, 
καὶ τὴν χώραν ἐργαζόμενοι τὰς τροφὰς εἶχον: ὕστερον
δὲ τῆς Αἴτνης ἐν πλείοσι τόποις ἀναφυσήματα
πυρὸς ἀνείσης, καὶ πολλοῦ κατὰ τὴν χώραν ῥύακος
ἐκχυθέντος, συνέβη φθαρῆναι τῆς γῆς ἐπὶ πολὺν
 τόπον. ἐπ᾽ ἔτη δὲ πλείω τοῦ πυρὸς ἐπινεμομένου
πολλὴν χώραν, φοβηθέντες τὰ μὲν πρὸς ἕω
κεκλιμένα τῆς Σικελίας ἐξέλιπον, εἰς δὲ τὰ πρὸς
δυσμὰς νεύοντα μετῴκησαν. τὸ δὲ τελευταῖον πολλαῖς
γενεαῖς ὕστερον ἐκ τῆς Ἰταλίας τὸ τῶν Σικελῶν
 ἔθνος πανδημεὶ περαιωθὲν εἰς τὴν Σικελίαν,
τὴν ὑπὸ τῶν Σικανῶν ἐκλειφθεῖσαν χώραν κατῴκησαν.

<milestone unit="section" n="4" />ἀεὶ δὲ τῇ πλεονεξίᾳ προβαινόντων τῶν 
Σικελῶν, καὶ τὴν ὅμορον πορθούντων, ἐγένοντο
πόλεμοι πλεονάκις αὐτοῖς πρὸς τοὺς Σικανούς, ἕως
 συνθήκας ποιησάμενοι συμφώνους ὅρους ἔθεντο
τῆς χώρας: περὶ ὧν τὰ κατὰ μέρος ἐν τοῖς οἰκείοις
χρόνοις ἀναγράψομεν. 
<milestone unit="section" n="5" />ὕσταται δ᾽ ἀποικίαι τῶν 
Ἑλλήνων ἐγένοντο κατὰ τὴν Σικελίαν ἀξιόλογοι καὶ
<pb id="v.2.p.12" />
πόλεις παρὰ θάλατταν ἐκτίσθησαν. ἀναμιγνύμενοι
δ᾽ ἀλλήλοις καὶ διὰ τὸ πλῆθος τῶν καταπλεόντων
Ἑλλήνων τήν τε διάλεκτον αὐτῶν ἔμαθον καὶ ταῖς
ἀγωγαῖς συντραφέντες τὸ τελευταῖον τὴν βάρβαρον
διάλεκτον ἅμα καὶ τὴν προσηγορίαν ἠλλάξαντο,
Σικελιῶται προσαγορευθέντες.
</p></div2>

<div2 type="chapter" n="7" org="uniform" sample="complete"><p><milestone unit="section" n="1" /> ἡμεῖς δὲ περὶ τούτων ἀρκούντως εἰρηκότες μεταβιβάσομεν
τὸν λόγον ἐπὶ τὰς νήσους τὰς ὀνομαζομένας
Αἰολίδας. αὗται δ᾽ εἰσὶ τὸν μὲν ἀριθμὸν
ἑπτά, προσηγορίας δ᾽ ἔχουσι ταύτας, Στρογγύλη
καὶ Εὐώνυμος, ἔτι δὲ Διδύμη καὶ Φοινικώδης καὶ
Ἐρικώδης, πρὸς δὲ τούτοις Ἱερὰ Ἡφαίστου καὶ Λιπάρα,
<milestone unit="section" n="2" /> καθ᾽ ἣν ὁμώνυμος πόλις καθίδρυται. κεῖνται
δ᾽ αὗται μεταξὺ Σικελίας καὶ Ἰταλίας ἐπ᾽ εὐθείας
ἀπὸ πορθμοῦ καὶ τῆς πρὸς ἕω πρὸς δύσιν.
ἀπέχουσι δὲ τῆς Σικελίας ὡς ἑκατὸν πεντήκοντα
σταδίους, καὶ τὸ μέγεθός εἰσιν ἀλλήλαις παραπλήσιαι:
ἡ δὲ μεγίστη αὐτῶν ἐστι τὴν περίμετρον
σταδίων ὡς ἑκατὸν πεντήκοντα. <milestone unit="section" n="3" /> αὗται δὲ πᾶσαι
πυρὸς ἐσχήκασιν ἀναφυσήματα μεγάλα, ὧν κρατῆρες
οἱ γεγενημένοι καὶ τὰ στόμια μέχρι τοῦ νῦν
εἰσι φανερά. ἐν δὲ τῇ Στρογγύλῃ καὶ τῇ Ἱερᾷ μέχρι
τοῦ νῦν ἐκ τῶν χασμάτων ἐκπίπτει πνεύματος
μέγεθος καὶ βρόμος ἐξαίσιος: ἐκφυσᾶται δὲ καὶ
ἅμμος καὶ λίθων διαπύρων πλῆθος, καθάπερ ἔστιν
ὁρᾶν καὶ περὶ τὴν Αἴτνην γινόμενον. <milestone unit="section" n="4" /> λέγουσι γάρ
τινες ἐκ τούτων τῶν νήσων ὑπονόμους εἶναι κατὰ
<pb id="v.2.p.13" />
γῆς μέχρι τῆς Αἴτνης καὶ τοῖς ἐπ᾽ ἀμφότερα στομίοις
συνημμένους: διὸ καὶ κατὰ τὸ πλεῖστον ἐναλλὰξ
κάεσθαι τοὺς ἐν ταύταις ταῖς νήσοις κρατῆρας
τῶν κατὰ τὴν Αἴτνην. 
<milestone unit="section" n="5" />φασὶ δὲ τὰς Αἰόλου νήσους 
 τὸ μὲν παλαιὸν ἐρήμους γεγονέναι, μετὰ δὲ ταῦτα
τὸν ὀνομαζόμενον Λίπαρον, Αὔσονος ὄντα τοῦ βασιλέως
υἱόν, ὑπὸ τῶν ἀδελφῶν καταστασιασθῆναι,
κυριεύσαντα δὲ νεῶν μακρῶν καὶ στρατιωτῶν ἐκ
τῆς Ἰταλίας φυγεῖν εἰς τὴν ἀπὸ τούτου Λιπάραν
 ὀνομασθεῖσαν: ἐν ταύτῃ δὲ τὴν ἐπώνυμον αὑτοῦ
πόλιν κτίσαι, καὶ τὰς ἄλλας νήσους τὰς προειρημένας
γεωργῆσαι. 
<milestone unit="section" n="6" />τούτου δὲ γεγηρακότος Αιὄλον
τὸν Ἱππότου μετά τινων παραβαλόντα εἰς τὴν Λιπάραν
τὴν τοῦ Λιπάρου θυγατέρα γῆμαι Κυάνην:
 καὶ τοὺς λαοὺς κοινῇ μετὰ τῶν ἐγχωρίων πολιτεύεσθαι
ποιήσας ἐβασίλευσε τῆς νήσου. τῷ δὲ Λιπάρῳ
τῆς Ἰταλίας ἐπιθυμοῦντι συγκατεσκεύασεν
αὐτῷ τοὺς περὶ τὸ Σύρρεντον τόπους, ὅπου βασιλεύσας
καὶ μεγάλης ἀποδοχῆς τυχὼν ἐτελεύτησε:
 ταφεὶς δὲ μεγαλοπρεπῶς τιμῶν ἔτυχεν ἡρωικῶν
παρὰ τοῖς ἐγχωρίοις. 
<milestone unit="section" n="7" />ὁ δ᾽ Αἰόλος οὗτός ἐστι πρὸς 
ὃν μυθολογοῦσι τὸν Ὀδυσσέα κατὰ τὴν πλάνην
ἀφικέσθαι. γενέσθαι δ᾽ αὐτόν φασιν εὐσεβῆ καὶ
δίκαιον, ἔτι δὲ καὶ πρὸς τοὺς ξένους φιλάνθρωπον:
 πρὸς δὲ τούτοις τὴν τῶν ἱστίων χρείαν τοῖς ναυτικοῖς
ἐπεισηγήσασθαι, καὶ ἀπὸ τῆς τοῦ πυρὸς προσημασίας
παρατετηρηκότα προλέγειν τοὺς ἐγχωρίους
<pb id="v.2.p.14" />
ἀνέμους εὐστόχως, ἐξ οὗ ταμίαν αὐτὸν εἶναι τῶν
ἀνέμων ὁ μῦθος ἀνέδειξε: διὰ δὲ τὴν ὑπερβολὴν
τῆς εὐσεβείας φίλον τῶν θεῶν ὀνομασθῆναι.</p></div2>
<div2 type="chapter" n="8" org="uniform" sample="complete"><p><milestone unit="section" n="1" />
τοῦ δ᾽ Αἰόλου υἱοὺς γενέσθαι τὸν ἀριθμὸν ἕξ,
Ἀστύοχον καὶ Ξοῦθον καὶ Ἀνδροκλέα, πρὸς δὲ τούτοις
Φεραίμονα καὶ Ἰόκαστον καὶ Ἀγάθυρνον: πάντας
δὲ τούτους διά τε τὴν τοῦ πατρὸς δόξαν καὶ
διὰ τὰς ἀρετὰς ἀποδοχῆς μεγάλης τυχεῖν: τούτων
δ᾽ Ἰόκαστος μὲν τῆς Ἰταλίας ἀντεχόμενος ἐβασίλευσε
τῆς παραλίας μέχρι τῶν κατὰ τὸ Ῥήγιον τόπων,
Φεραίμων δὲ καὶ Ἀνδροκλῆς ἐδυνάστευσαν τῆς Σικελίας
ἀπὸ <del status="unremarkable">τοῦ</del> πορθμοῦ μέχρι τῶν κατὰ τὸ Λιλύβαιον
τόπων. ταύτης δὲ τῆς χώρας τὰ μὲν πρὸς
ἕω κεκλιμένα μέρη κατῴκουν Σικελοί, τὰ δὲ πρὸς
δυσμὰς Σικανοί. <milestone unit="section" n="2" /> ταῦτα δὲ τὰ ἔθνη πρὸς ἄλληλα
διεφέροντο, τοῖς δ᾽ Αἰόλου παισὶ τοῖς προειρημένοις
ἑκουσίως ὑπήκουον διά τε τὴν τοῦ πατρὸς
Αἰόλου διαβεβοημένην εὐσέβειαν καὶ διὰ τὴν αὐτῶν
ἐκείνων ἐπιείκειαν. ἐβασίλευσε δὲ καὶ Ξοῦθος τῆς
περὶ τοὺς Λεοντίνους χώρας, ἥτις ἀπ᾽ ἐκείνου μέχρι
τοῦ νῦν χρόνου Ξουθία προσαγορεύεται. Ἀγάθυρνος
δὲ βασιλεύσας τῆς νῦν ὀνομαζομένης Ἀγαθυρνίτιδος
χώρας ἔκτισε πόλιν τὴν ἀπ᾽ αὐτοῦ κληθεῖσαν
Ἀγάθυρνον. Ἀστύοχος δὲ τῆς Λιπάρας ἔσχε
τὴν ἡγεμονίαν. <milestone unit="section" n="3" /> πάντες δ᾽ οὗτοι μιμησάμενοι τὴν
τοῦ πατρὸς εὐσέβειάν τε καὶ δικαιοσύνην μεγάλης
<pb id="v.2.p.15" />
ἐτύγχανον ἀποδοχῆς. ἐπὶ πολλὰς δὲ γενεὰς τῶν
ἐκγόνων διαδεχομένων τὰς δυναστείας, τὸ τελευταῖον
οἱ ἀπ᾽ Αἰόλου γεγονότες βασιλεῖς κατὰ τὴν Σικελίαν διελύθησαν.
</p></div2>

<div2 type="chapter" n="9" org="uniform" sample="complete"><p><milestone unit="section" n="1" /> μετὰ δὲ ταῦτα οἱ μὲν Σικελοὶ τοῖς ἀρίστοις τῶν
ἀνδρῶν τὰς ἡγεμονίας ἐνεχείριζον, οἱ δὲ Σικανοὶ
περὶ τῆς δυναστείας διαφερόμενοι πρὸς ἀλλήλους
ἐπολέμουν ἐπὶ πολλοὺς χρόνους. μετὰ δὲ ταῦτα
πολλοῖς ἔτεσιν ὕστερον, πάλιν τῶν νήσων ἐξερημουμένων
 ἀεὶ καὶ μᾶλλον, Κνίδιοί τινες καὶ Ῥόδιοι
δυσαρεστήσαντες τῇ βαρύτητι τῶν κατὰ τὴν Ἀσίαν
βασιλέων ἔγνωσαν ἀποικίαν ἐκπέμπειν. 
<milestone unit="section" n="2" />διόπερ προστησάμενοι 
σφῶν αὐτῶν ἡγεμόνα Πένταθλον τὸν
Κνίδιον, ὃς ἦν ἀναφέρων τὸ γένος εἰς Ἱππότην τὸν
 ἀφ᾽ Ἡρακλέους γεγονότα, κατὰ τὴν ὀλυμπιάδα τὴν
πεντηκοστήν, ἣν ἐνίκα στάδιον Ἐπιτελίδας Λάκων,
οἱ δ᾽ οὖν περὶ τὸν Πένταθλον πλεύσαντες τῆς Σικελίας
εἰς τοὺς κατὰ τὸ Λιλύβαιον τόπους κατέλαβον
Ἐγεσταίους καὶ Σελινουντίους διαπολεμοῦντας
 πρὸς ἀλλήλους. 
<milestone unit="section" n="3" />πεισθέντες δὲ τοῖς Σελινουντίοις 
συμμαχεῖν πολλοὺς ἀπέβαλον κατὰ τὴν μάχην, ἐν
οἷς ἦν καὶ αὐτὸς ὁ Πένταθλος. διόπερ οἱ περιλειφθέντες,
ἐπειδὴ κατεπολεμήθησαν οἱ Σελινούντιοι,
διέγνωσαν ἀπιέναι πάλιν ἐπ᾽ οἴκου: ἑλόμενοι δ᾽
 ἡγεμόνας τοὺς οἰκείους τοῦ Πεντάθλου Γόργον καὶ
Θέστορα καὶ Ἐπιθερσίδην, ἀπέπλεον διὰ τοῦ Τυρρηνικοῦ
πελάγους. 
<milestone unit="section" n="4" />προσπλευσάντων δ᾽ αὐτῶν τῇ 
<pb id="v.2.p.16" />
Λιπάρᾳ καὶ φιλόφρονος ἀποδοχῆς τυχόντων, ἐπείσθησαν
κοινῇ μετὰ τῶν ἐγχωρίων κατοικῆσαι τὴν
Λιπάραν, ὄντων τῶν ἀπ᾽ Αἰόλου περιλελειμμένων
ὡς πεντακοσίων. ὕστερον δὲ τῶν Τυρρηνῶν λῃστευόντων
τὰ κατὰ θάλατταν πολεμούμενοι κατεσκευάσαντο
ναυτικόν, καὶ διελόμενοι σφᾶς αὐτοὺς
οἱ μὲν ἐγεώργουν τὰς νήσους κοινὰς ποιήσαντες,
οἱ δὲ πρὸς τοὺς λῃστὰς ἀντετάττοντο: καὶ τὰς οὐσίας
δὲ κοινὰς ποιησάμενοι καὶ ζῶντες κατὰ συσσίτια,
διετέλεσαν ἐπί τινας χρόνους κοινωνικῶς
βιοῦντες. <milestone unit="section" n="5" /> ὕστερον δὲ τὴν μὲν Λιπάραν, καθ᾽ ἣν
καὶ ἡ πόλις ἦν, διενείμαντο, τὰς δ᾽ ἄλλας ἐγεώργουν
κοινῇ. τὸ δὲ τελευταῖον πάσας τὰς νήσους
εἰς εἴκοσι ἔτη διελόμενοι πάλιν κληρουχοῦσιν, ὅταν
ὁ χρόνος οὗτος διέλθῃ. μετὰ δὲ ταῦτα πολλαῖς
ναυμαχίαις ἐνίκησαν τοὺς Τυρρηνούς, καὶ ἀπὸ τῶν
λαφύρων πλεονάκις ἀξιολόγους δεκάτας ἀνέθεσαν εἰς Δελφούς.
</p></div2>

<div2 type="chapter" n="10" org="uniform" sample="complete"><p><milestone unit="section" n="1" /> λείπεται δ᾽ ἡμῖν περὶ τῆς τῶν Λιπαραίων πόλεως
τὰς αἰτίας ἀποδοῦναι, δι᾽ ἃς ἐν τοῖς ὕστερον
χρόνοις ἔλαβεν αὔξησιν οὐ μόνον πρὸς εὐδαιμονίαν,
ἀλλὰ καὶ πρὸς δόξαν. αὕτη γὰρ λιμέσι τε
καλοῖς ὑπὸ τῆς φύσεως κεκόσμηται καὶ θερμοῖς
ὕδασι τοῖς διαβεβοημένοις: οὐ μόνον γὰρ πρὸς
ὑγίειαν τῶν νοσούντων τὰ κατ᾽ αὐτὴν λουτρὰ πολλὰ
συμβάλλεται, ἀλλὰ καὶ κατὰ τὴν τῶν θερμῶν ὑδάτων
ἰδιότητα παρέχεται τέρψιν καὶ ἀπόλαυσιν οὐ
<pb id="v.2.p.17" />
τὴν τυχοῦσαν. διόπερ πολλοὶ τῶν κατὰ τὴν Σικελίαν
ὑπὸ νόσων ἰδιοτρόπων ἐνοχλούμενοι καταντῶσιν
εἰς αὐτήν, καὶ τοῖς λουτροῖς χρώμενοι παραδόξως
ὑγιεῖς καθίστανται. 
<milestone unit="section" n="2" />ἔχει δ᾽ ἡ νῆσος αὕτη 
 τὰ διαβεβοημένα μέταλλα τῆς στυπτηρίας, ἐξ ἧς
λαμβάνουσιν οἱ Λιπαραῖοι καὶ Ῥωμαῖοι μεγάλας
προσόδους. οὐδαμοῦ γὰρ τῆς οἰκουμένης <del status="unremarkable">τῆς</del> στυπτηρίας
γινομένης καὶ πολλὴν χρείαν παρεχομένης,
εἰκότως μονοπώλιον ἔχοντες καὶ τὰς τιμὰς ἀναβιβάζοντες
 πλῆθος χρημάτων λαμβάνουσιν ἄπιστον:
ἐν μόνῃ γὰρ τῇ νήσῳ Μήλῳ φύεται μικρά τις στυπτηρία,
μὴ δυναμένη διαρκεῖν πολλαῖς πόλεσιν.

<milestone unit="section" n="3" />ἔστι δὲ καὶ ἡ νῆσος τῶν Λιπαραίων μικρὰ μὲν τὸ 
μέγεθος, καρποφόρος δὲ ἱκανῶς καὶ τὰ πρὸς ἀνθρώπων
 τρυφὴν ἔχουσα διαφερόντως: καὶ γὰρ
ἰχθύων παντοδαπῶν παρέχεται πλῆθος τοῖς κατοικοῦσι
καὶ τῶν ἀκροδρύων τὰ μάλιστα δυνάμενα
παρέχεσθαι τὴν ἐκ τῆς ἀπολαύσεως ἡδονήν. καὶ
περὶ μὲν Λιπάρας καὶ τῶν ἄλλων τῶν Αἰόλου νήσων
 καλουμένων ἀρκεσθησόμεθα τοῖς ῥηθεῖσιν.
</p></div2>

<div2 type="chapter" n="11" org="uniform" sample="complete"><p><milestone unit="section" n="1" />μετὰ δὲ τὴν Λιπάραν εἰς τὸ πρὸς δυσμὰς μέρος
νῆσός ἐστι πελαγία, μικρὰ μὲν τὸ μέγεθος, ἔρημος
δὲ καὶ διά τινα περιπέτειαν Ὀστεώδης ὀνομαζομένη.
καθ᾽ ὃν γὰρ καιρὸν Καρχηδόνιοι πρὸς
 Συρακοσίους διαπολεμοῦντες πολλοὺς καὶ μεγάλους
πολέμους δυνάμεις εἶχον ἀξιολόγους πεζάς τε καὶ
ναυτικάς, περὶ δὲ τούτους τοὺς καιροὺς μισθοφόρων
<pb id="v.2.p.18" />
ὄντων παρ᾽ αὐτοῖς πολλῶν καὶ παντοδαπῶν
τοῖς ἔθνεσιν, οὗτοι δὲ ταραχώδεις ὄντες καὶ πολλὰς
καὶ μεγάλας στάσεις εἰωθότες ποιεῖσθαι, καὶ
μάλιστα ὅταν τοὺς μισθοὺς εὐκαίρως μὴ λαμβάνωσιν,
ἐχρήσαντο καὶ τότε τῇ συνήθει ῥᾳδιουργίᾳ τε
καὶ τόλμῃ. ὄντες γὰρ τὸν ἀριθμὸν ὡς ἑξακισχίλιοι,
<milestone unit="section" n="2" /> καὶ τοὺς μισθοὺς οὐκ ἀπολαμβάνοντες, τὸ μὲν πρῶτον
συντρέχοντες κατεβόων τῶν στρατηγῶν, ἐκείνων
δ᾽ ἀπορουμένων χρημάτων καὶ πολλάκις ἀναβαλλομένων
τὰς ἀποδόσεις, ἠπείλουν τοῖς ὅπλοις
ἀμυνεῖσθαι τοὺς Καρχηδονίους, καὶ τὰς χεῖρας προσέφερον
τοῖς ἡγεμόσι. <milestone unit="section" n="3" /> τῆς δὲ γερουσίας ἐγκαλούσης
καὶ τῆς διαφορᾶς ἀεὶ μᾶλλον ἐκκαομένης, ἡ
μὲν γερουσία τοῖς στρατηγοῖς ἐν ἀπορρήτοις προσέταξεν
ἀφανίσαι πάντας τοὺς ἐγκαλουμένους: οἱ δὲ
λαβόντες τὰς ἐντολάς, καὶ τοὺς μισθοφόρους ἐμβιβάσαντες
εἰς τὰς ναῦς, ἐξέπλευσαν ὡς ἐπί τινα
πολεμικὴν χρείαν. προσπλεύσαντες δὲ τῇ προειρημένῃ
νήσῳ, καὶ πάντας τοὺς μισθοφόρους ἀποβιβάσαντες
εἰς αὐτήν, ἀπέπλευσαν καταλιπόντες ἐν
αὐτῇ τοὺς ἐγκαλουμένους. <milestone unit="section" n="4" /> οἱ δὲ μισθοφόροι περιαλγεῖς
ὄντες τῇ περιστάσει καὶ μὴ δυνάμενοι τοὺς
Καρχηδονίους ἀμύνασθαι, λιμῷ διεφθάρησαν. ἐν
νήσῳ δὲ μικρᾷ τοσούτων αἰχμαλώτων τελευτησάντων
συνέβη τὸν τόπον ὀλίγον ὄντα πληρωθῆναι
τῶν ὀστῶν: ἀφ᾽ ἧς αἰτίας ἡ νῆσος ἔτυχε τῆς προσηγορίας.
οἱ μὲν οὖν μισθοφόροι τοῦτον τὸν τρόπον
<pb id="v.2.p.19" />
παρανομηθέντες τῆς μεγίστης συμφορᾶς ἔτυχον,
ἐνδείᾳ τροφῆς διαφθαρέντες.
</p></div2>

<div2 type="chapter" n="12" org="uniform" sample="complete"><p><milestone unit="section" n="1" />ἡμεῖς δ᾽ ἐπεὶ τὰ περὶ τὰς Αἰολίδας νήσους
διήλθομεν, ἐν μέρει τὰς ἐκ θατέρου μέρους νήσους
 κειμένας ἀναγραφῆς ἀξιώσομεν. τῆς γὰρ Σικελίας
ἐκ τοῦ κατὰ μεσημβρίαν μέρους νῆσοι τρεῖς πρόκεινται
πελάγιαι, καὶ τούτων ἑκάστη πόλιν ἔχει
καὶ λιμένας δυναμένους τοῖς χειμαζομένοις σκάφεσι
παρέχεσθαι τὴν ἀσφάλειαν. 
<milestone unit="section" n="2" />καὶ πρώτη μέν ἐστιν 
 ἡ προσαγορευομένη Μελίτη, τῶν Συρακουσῶν ἀπέχουσα
σταδίους ὡς ὀκτακοσίους, καὶ λιμένας μὲν ἔχει
πολλοὺς καὶ διαφόρους ταῖς εὐχρηστίαις, τοὺς δὲ
κατοικοῦντας ταῖς οὐσίαις εὐδαίμονας: τεχνίτας τε
γὰρ ἔχει παντοδαποὺς ταῖς ἐργασίαις, κρατίστους δὲ
 τοὺς ὀθόνια ποιοῦντας τῇ τε λεπτότητι καὶ τῇ μαλακότητι
διαπρεπῆ, τάς τε οἰκήσεις ἀξιολόγους καὶ
κατεσκευασμένας φιλοτίμως γείσσοις καὶ κονιάμασι
περιττότερον. 
<milestone unit="section" n="3" />ἔστι δ᾽ ἡ νῆσος αὕτη Φοινίκων ἄποικος, 
οἳ ταῖς ἐμπορίαις διατείνοντες μέχρι τοῦ κατὰ
 τὴν δύσιν ὠκεανοῦ καταφυγὴν εἶχον ταύτην, εὐλίμενον
οὖσαν καὶ κειμένην πελαγίαν: δι᾽ ἣν αἰτίαν
οἱ κατοικοῦντες αὐτὴν εὐχρηστούμενοι κατὰ πολλὰ
διὰ τοὺς ἐμπόρους ταχὺ τοῖς τε βίοις ἀνέδραμον
καὶ ταῖς δόξαις ηὐξήθησαν. 
<milestone unit="section" n="4" />μετὰ δὲ ταύτην τὴν 
 νῆσόν ἐστιν ἑτέρα τὴν μὲν προσηγορίαν ἔχουσα
Γαῦλος, πελαγία δὲ καὶ λιμέσιν εὐκαίροις κεκοσμημένη,
<pb id="v.2.p.20" />
Φοινίκων ἄποικος. ἑξῆς δ᾽ ἐστὶ Κέρκινα,
πρὸς τὴν Λιβύην νενευκυῖα, πόλιν ἔχουσα σύμμετρον
καὶ λιμένας εὐχρηστοτάτους, οὐ μόνον ταῖς
ἐμπόροις, ἀλλὰ καὶ ταῖς μακραῖς ναυσὶν εὐθετοῦντας.
ἐπεὶ δὲ περὶ τῶν κατὰ τὴν μεσημβρίαν νήσων
εἰρήκαμεν, ἐπάνιμεν πάλιν ἐπὶ τὰς ἑξῆς τῇ Λιπάρᾳ
νήσους τὰς κειμένας κατὰ τὸ Τυρρηνικὸν καλούμενον πέλαγος.
</p></div2>

<div2 type="chapter" n="13" org="uniform" sample="complete"><p><milestone unit="section" n="1" /> τῆς γὰρ Τυρρηνίας κατὰ τὴν ὀνομαζομένην πόλιν
Ποπλώνιον νῆσός ἐστιν, ἣν ὀνομάζουσιν Αἰθάλειαν.
αὕτη δὲ τῆς παραλίας ἀπέχουσα σταδίους
ὡς ἑκατὸν τὴν μὲν προσηγορίαν εἴληφεν ἀπὸ τοῦ
πλήθους τοῦ κατ᾽ αὐτὴν αἰθάλου. πέτραν γὰρ ἔχει
πολλὴν σιδηρῖτιν, ἣν τέμνουσιν ἐπὶ τὴν χωνείαν
καὶ κατασκευὴν τοῦ σιδήρου, πολλὴν ἔχοντες τοῦ
μετάλλου δαψίλειαν. οἱ γὰρ ταῖς ἐργασίαις προσεδρεύοντες
κόπτουσι τὴν πέτραν καὶ τοὺς τμηθέντας
λίθους κάουσιν ἔν τισι φιλοτέχνοις καμίνοις:
ἐν δὲ ταύταις τῷ πλήθει τοῦ πυρὸς τήκοντες τοὺς
λίθους καταμερίζουσιν εἰς μεγέθη σύμμετρα, παραπλήσια
ταῖς ἰδέαις μεγάλοις σπόγγοις. <milestone unit="section" n="2" /> ταῦτα συναγοράζοντες
ἔμποροι καὶ μεταβαλλόμενοι κομίζουσιν
εἴς τε Δικαιάρχειαν καὶ εἰς τἄλλα ἐμπόρια. ταῦτα
δὲ τὰ φορτία τινὲς ὠνούμενοι καὶ τεχνιτῶν χαλκέων
πλῆθος ἀθροίζοντες κατεργάζονται, καὶ ποιοῦσι
σιδήρου πλάσματα παντοδαπὰ. τούτων δὲ τὰ
<pb id="v.2.p.21" />
μὲν εἰς ὅπλων τύπους χαλκεύουσι, τὰ δὲ πρὸς δικελλῶν
καὶ δρεπάνων καὶ τῶν ἄλλων ἐργαλείων
εὐθέτους τύπους φιλοτεχνοῦσιν: ὧν κομιζομένων
ὑπὸ τῶν ἐμπόρων εἰς πάντα τόπον πολλὰ μέρη
 τῆς οἰκουμένης μεταλαμβάνει τῆς ἐκ τούτων εὐχρηστίας.

<milestone unit="section" n="3" />μετὰ δὲ τὴν Αἰθάλειαν νῆσός ἐστιν ἀπέχουσα 
μὲν ταύτης ὡς τριακοσίους σταδίους, ὀνομάζεται δὲ
ὑπὸ μὲν τῶν Ἑλλήνων Κύρνος, ὑπὸ δὲ τῶν Ῥωμαίων
 καὶ τῶν ἐγχωρίων Κόρσικα. αὕτη δ᾽ ἡ νῆσος εὐπροσόρμιστος
οὖσα κάλλιστον ἔχει λιμένα τὸν ὀνομαζόμενον
Συρακόσιον. ὑπάρχουσι δ᾽ ἐν αὐτῇ καὶ
πόλεις ἀξιόλογοι δύο, καὶ τούτων ἡ μὲν Κάλαρις,
ἡ δὲ Νίκαια προσαγορεύεται. 
<milestone unit="section" n="4" />τούτων δὲ τὴν μὲν 
 Κάλαριν Φωκαεῖς ἔκτισαν, καὶ χρόνον τινὰ κατοικήσαντες
ὑπὸ Τυρρηνῶν ἐξεβλήθησαν ἐκ τῆς νήσου.
τὴν δὲ Νίκαιαν ἔκτισαν Τυρρηνοὶ θαλαττοκρατοῦντες
καὶ τὰς κατὰ τὴν Τυρρηνίαν κειμένας νήσους
 ἰδιοποιούμενοι. ἐπὶ δέ τινας χρόνους τῶν ἐν τῇ
 Κύρνῳ πόλεων κυριεύοντες ἐλάμβανον παρὰ τῶν
ἐγχωρίων φόρους ῥητίνην καὶ κηρὸν καὶ μέλι, φυομένων
τούτων δαψιλῶν ἐν τῇ νήσῳ. 
<milestone unit="section" n="5" />τὰ δ᾽ ἀνδράποδα 
τὰ Κύρνια διαφέρειν δοκεῖ τῶν ἄλλων δούλων
εἰς τὰς κατὰ τὸν βίον χρείας, φυσικῆς ταύτης
 τῆς ἰδιότητος παρακολουθούσης. ἡ δ᾽ ὅλη νῆσος
εὐμεγέθης οὖσα πολλὴν τῆς χώρας ὀρεινὴν ἔχει,
<pb id="v.2.p.22" />
πεπυκασμένην δρυμοῖς συνεχέσι καὶ ποταμοῖς διαρρεομένην μικροῖς.</p></div2>

<div2 type="chapter" n="14" org="uniform" sample="complete"><p><milestone unit="section" n="1" /> οἱ δ᾽ ἐγχώριοι τροφαῖς μὲν χρῶνται
γάλακτι καὶ μέλιτι καὶ κρέασι, δαψιλῶς πάντα
ταῦτα παρεχομένης τῆς χώρας, τὰ δὲ πρὸς ἀλλήλους
βιοῦσιν ἐπιεικῶς καὶ δικαίως παρὰ πάντας σχεδὸν
τοὺς ἄλλους βαρβάρους: τά τε γὰρ κατὰ τὴν
ὀρεινὴν ἐν τοῖς δένδρεσιν εὑρισκόμενα κηρία τῶν
πρώτων εὑρισκόντων ἐστί, μηδενὸς ἀμφισβητοῦντος,
τά τε πρόβατα σημείοις διειλημμένα, κἂν μηδεὶς
φυλάττῃ, σώζεται τοῖς κεκτημένοις, ἔν τε ταῖς
ἄλλαις ταῖς ἐν τῷ βίῳ κατὰ μέρος οἰκονομίαις θαυμαστῶς
προτιμῶσι τὸ δικαιοπραγεῖν. <milestone unit="section" n="2" /> παραδοξότατον
δ᾽ ἐστὶ τὸ παρ᾽ αὐτοῖς γινόμενον κατὰ τὰς τῶν
τέκνων γενέσεις: ὅταν γὰρ ἡ γυνὴ τέκῃ, ταύτης
μὲν οὐδεμία γίνεται περὶ τὴν λοχείαν ἐπιμέλεια, ὁ
δ᾽ ἀνὴρ αὐτῆς ἀναπεσὼν ὡς νοσῶν λοχεύεται τακτὰς
ἡμέρας, ὡς τοῦ σώματος αὐτῷ κακοπαθοῦντος:
<milestone unit="section" n="3" /> φύεται δὲ κατὰ τὴν νῆσον ταύτην καὶ πύξος πλείστη
καὶ διάφορος, δι᾽ ἣν καὶ τὸ μέλι τὸ γινόμενον ἐν
ταύτῃ παντελῶς γίνεται πικρόν. κατοικοῦσι δ᾽ αὐτὴν
βάρβαροι, τὴν διάλεκτον ἔχοντες ἐξηλλαγμένην
καὶ δυσκατανόητον: τὸν δ᾽ ἀριθμὸν ὑπάρχουσιν
ὑπὲρ τοὺς τρισμυρίους.
</p></div2>

<div2 type="chapter" n="15" org="uniform" sample="complete"><p><milestone unit="section" n="1" /> ἐχομένη δὲ ταύτης ἐστὶ νῆσος ἡ προσαγορευομένη
Σαρδώ, τῷ μὲν μεγέθει παραπλήσιος τῇ Σικελίᾳ,
κατοικουμένη δ᾽ ὑπὸ βαρβάρων τῶν ὀνομαζομένων
Ἰολαείων, οὓς νομίζουσιν ἀπογόνους εἶναι
<pb id="v.2.p.23" />
τῶν μετὰ Ἰολάου καὶ τῶν Θεσπιαδῶν κατοικησάντων.
κατὰ γὰρ τοὺς χρόνους ἐν οἷς Ἡρακλῆς τοὺς
διαβεβοημένους ἄθλους ἐτέλει, παίδων ὄντων αὐτῷ
 πολλῶν ἐκ τῶν Θεσπίου θυγατέρων, τούτους Ἡρακλῆς
 κατά τινα χρησμὸν ἐξαπέστειλεν εἰς Σαρδὼ
καὶ μετ᾽ αὐτῶν δύναμιν ἀξιόλογον Ἑλλήνων τε καὶ
βαρβάρων ἐπὶ τὴν ἀποικίαν. 
<milestone unit="section" n="2" />ταύτης δὲ προεστηκὼς 
Ἰόλαος ὁ ἀδελφιδοῦς Ἡρακλέους καταλαβόμενος
ᾤκισεν ἐν αὐτῇ πόλεις ἀξιολόγους, καὶ τὴν χώραν
 κατακληρουχήσας τοὺς μὲν λαοὺς προσηγόρευσεν
ἀφ᾽ ἑαυτοῦ Ἰολαείους, κατεσκεύασε δὲ καὶ γυμνάσια
καὶ θεῶν ναοὺς καὶ τἄλλα πάντα τὰ πρὸς βίον ἀνθρώπων
εὐδαίμονα, ὧν ὑπομνήματα μέχρι τῶνδε
τῶν καιρῶν διαμένει: τὰ μὲν γὰρ κάλλιστα πεδία
 τὴν προσηγορίαν ἀπ᾽ ἐκείνου λαβόντα Ἰολάεια καλεῖται,
τὸ δὲ πλῆθος μέχρι τοῦ νῦν φυλάττει τὴν
ἀπὸ Ἰολάου προσηγορίαν. 
<milestone unit="section" n="3" />τοῦ δὲ περὶ τῆς ἀποικίας 
χρησμοῦ περιέχοντος ὅτι τοῖς τῆς ἀποικίας ταύτης
κοινωνήσασι διαμενεῖ τὰ τῆς ἐλευθερίας ἅπαντα
 τὸν αἰῶνα, συνέβη τὸν χρησμὸν παραδόξως μέχρι
τοῦ νῦν αὐτονομίαν τοῖς ἐγχωρίοις ἀσάλευτον φυλάξαι.

<milestone unit="section" n="4" />καρχηδόνιοί τε γὰρ ἐπὶ πλέον ἰσχύσαντες 
καὶ τῆς νήσου κρατήσαντες οὐκ ἠδυνήθησαν τοὺς
προκατασχόντας τὴν νῆσον καταδουλώσασθαι, ἀλλ᾽
 οἱ μὲν Ἰολάειοι καταφυγόντες εἰς τὴν ὀρεινὴν καὶ
καταγείους οἰκήσεις κατασκευάσαντες ἔτρεφον πολλὰς
<pb id="v.2.p.24" />
ἀγέλας βοσκημάτων, ὧν παρεχομένων δαψιλεῖς
τροφὰς ἠρκοῦντο προσφερόμενοι γάλα καὶ τυρὸν
καὶ κρέα, καὶ τῆς μὲν πεδιάδος γῆς ἐκχωρήσαντες
τὴν ἐκ τῆς ἐργασίας κακοπάθειαν ἐξέκλιναν, τὴν
δ᾽ ὀρεινὴν νεμόμενοι καὶ βίον ἔχοντες ἄμοιρον κακοπαθείας
ταῖς προειρημέναις τροφαῖς διετέλεσαν
χρώμενοι. <milestone unit="section" n="5" /> τῶν δὲ Καρχηδονίων πολλάκις ἀξιολόγοις
δυνάμεσι στρατευσάντων ἐπ᾽ αὐτούς, διὰ τὰς
δυσχωρίας καὶ τὴν ἐν τοῖς καταγείοις δυστραπέλειαν
διέμειναν ἀδούλωτοι. τὸ δὲ τελευταῖον Ῥωμαίων
ἐπικρατούντων καὶ πολλάκις ἐπ᾽ αὐτοὺς στρατευσάντων,
διὰ ταύτας τὰς αἰτίας ἀχείρωτοι πολεμίᾳ
δυνάμει διέμειναν. <milestone unit="section" n="6" /> οὐ μὴν ἀλλὰ κατὰ τοὺς ἀρχαίους
χρόνους Ἰόλαος μὲν συγκατασκευάσας τὰ
κατὰ τὴν ἀποικίαν ἐπανῆλθεν εἰς τὴν Ἑλλάδα, οἱ
δὲ Θεσπιάδαι τῆς νήσου προεστῶτες ἐπὶ πολλὰς γενεὰς
τὸ τελευταῖον ἐξέπεσον εἰς τὴν Ἰταλίαν, καὶ
κατῴκησαν ἐν τοῖς κατὰ Κύμην τόποις, τὸ δ᾽ ἄλλο
πλῆθος ἐκβαρβαρωθὲν καὶ προστησάμενον ἐκ τῶν
ἐγχωρίων τοὺς ἀρίστους ἡγεμόνας διεφύλαξε τὴν
ἐλευθερίαν μέχρι τῶν καθ᾽ ἡμᾶς χρόνων.
</p></div2>

<div2 type="chapter" n="16" org="uniform" sample="complete"><p><milestone unit="section" n="1" /> ἡμεῖς δ᾽ ἀρκούντως εἰρηκότες περὶ τῆς Σαρδόνος
διέξιμεν περὶ τῶν ἑξῆς κειμένων νήσων. μετὰ
γὰρ τὰς προειρημένας νῆσός ἐστιν ὀνομαζομένη μὲν
Πιτυοῦσσα, τὴν δὲ προσηγορίαν ἔχουσα ἀπὸ τοῦ
πλήθους τῶν κατ᾽ αὐτὴν φυομένων πιτύων. πελαγία
δ᾽ οὖσα διέστηκεν ἀπὸ μὲν Ἡρακλέους στηλῶν
<pb id="v.2.p.25" />

πλοῦν ἡμερῶν τριῶν καὶ τῶν ἴσων νυκτῶν,
ἀπὸ δὲ Λιβύης ἡμέρας καὶ νυκτός, ἀπὸ δ᾽ Ἰβηρίας
μιᾶς ἡμέρας: κατὰ δὲ τὸ μέγεθος παραπλήσιός ἐστι
Κορκύρᾳ. 
<milestone unit="section" n="2" />κατὰ δὲ τὴν ἀρετὴν οὖσα μετρία τὴν μὲν 
 ἀμπελόφυτον χώραν ὀλίγην ἔχει, τὰς δ᾽ ἐλαίας ἐμπεφυτευμένας
ἐν τοῖς κοτίνοις. τῶν δὲ φυομένων
ἐν αὐτῇ καλλιστεύειν φασὶ τὴν μαλακότητα τῶν
ἐρίων. διειλημμένη δὲ πεδίοις ἀξιολόγοις καὶ γεωλόφοις
πόλιν ἔχει τὴν ὀνομαζομένην Ἔρεσον, ἄποικον
 Καρχηδονίων. 
<milestone unit="section" n="3" />ἔχει δὲ καὶ λιμένας ἀξιολόγους 
καὶ τειχῶν κατασκευὰς εὐμεγέθεις καὶ οἰκιῶν
πλῆθος εὖ κατασκευασμένων. κατοικοῦσι δ᾽ αὐτὴν
βάρβαροι παντοδαποί, πλεῖστοι δὲ Φοίνικες. ὁ δ᾽
ἀποικισμὸς αὐτῆς γέγονεν ὕστερον ἔτεσιν ἑκατὸν
 ἑξήκοντα τῆς κατὰ τὴν Καρχηδόνα κτίσεως.
</p></div2>

<div2 type="chapter" n="17" org="uniform" sample="complete"><p><milestone unit="section" n="1" />ἄλλαι δ᾽ ὑπάρχουσι νῆσοι κατ᾽ ἀντικρὺ τῆς
Ἰβηρίας, ὑπὸ μὲν τῶν Ἑλλήνων ὀνομαζόμεναι Γυμνήσιαι
διὰ τὸ τοὺς ἐνοικοῦντας γυμνοὺς τῆς ἐσθῆτος
βιοῦν κατὰ τὴν τοῦ θέρους ὥραν, ὑπὸ δὲ τῶν
 ἐγχωρίων καὶ τῶν Ῥωμαίων προσαγορεύονται Βαλιαρίδες
ἀπὸ τοῦ βάλλειν ταῖς σφενδόναις λίθους
μεγάλους κάλλιστα τῶν ἁπάντων ἀνθρώπων. τούτων
δ᾽ ἡ μείζων μεγίστη πασῶν ἐστι μετὰ τὰς ἑπτὰ
νήσους, Σικελίαν, Σαρδώ, Κύπρον, Κρήτην, Εὔβοιαν,
 Κύρνον, Λέσβον, ἀπέχει δὲ τῆς Ἰβηρίας
πλοῦν ἡμερήσιον: ἡ δ᾽ ἐλάττων κέκλιται μὲν πρὸς
τὴν ἕω, τρέφει δὲ κτήνη πολλὰ καὶ παντοδαπά,
<pb id="v.2.p.26" />
μάλιστα δ᾽ ἡμιόνους, μεγάλους μὲν τοῖς ἀναστήμασιν,
<milestone unit="section" n="2" /> ὑπεράγοντας δὲ ταῖς ῥώμαις. ἀμφότεραι δ᾽
αἱ νῆσοι χώραν ἔχουσιν ἀγαθὴν καρποφόρον καὶ
πλῆθος τῶν κατοικούντων ὑπὲρ τοὺς τρισμυρίους,
τῶν δὲ πρὸς τὴν τροφὴν γεννημάτων οἶνον μὲν
ὁλοσχερῶς οὐ φέρουσι: διὸ καὶ πάντες εἰσὶν ὑπερβολῇ
πρὸς τὸν οἶνον εὐκατάφοροι, διὰ τὸ σπανίζειν
παρ᾽ αὐτοῖς: ἐλαίου δὲ παντελῶς σπανίζοντες κατασκευάζουσιν
ἐκ τῆς σχίνου, καὶ μιγνύντες ὑείῳ
στέατι τὰ σώματα αὑτῶν ἀλείφουσι τούτῳ. <milestone unit="section" n="3" /> μάλιστα
δὲ τῶν ἁπάντων ὄντες φιλογύναι προτιμῶσιν αὐτὰς
ἐπὶ τοσοῦτον, ὥστε ὅταν τινὲς γυναῖκες ὑπὸ
τῶν προσπλεόντων λῃστῶν ἁλῶσιν, ἀντὶ μιᾶς γυναικὸς
τρεῖς ἢ τέτταρας ἄνδρας διδόντες λυτροῦνται.
οἰκοῦσι δ᾽ ὑπὸ ταῖς κοιλάσι πέτραις, καὶ παρὰ
τοὺς κρημνοὺς ὀρύγματα κατασκευάζοντες καὶ καθόλου
πολλοὺς τόπους ὑπονόμους ποιοῦντες ἐν
τούτοις βιοῦσιν, ἅμα τὴν ἐξ αὐτῶν σκέπην καὶ
ἀσφάλειαν θηρώμενοι. <milestone unit="section" n="4" /> ἀργυρῷ δὲ καὶ χρυσῷ νομίσματι
τὸ παράπαν οὐ χρῶνται, καὶ καθόλου ταῦτα
εἰσάγειν εἰς τὴν νῆσον κωλύουσιν: αἰτίαν δὲ ταύτην
ἐπιφέρουσιν, ὅτι τὸ παλαιὸν Ἡρακλῆς ἐστράτευσεν
ἐπὶ Γηρυόνην, ὄντα Χρυσάορος μὲν υἱόν,
πλεῖστον δὲ κεκτημένον ἄργυρόν τε καὶ χρυσόν.
ἵν᾽ οὖν ἀνεπιβούλευτον ἔχωσι τὴν κτῆσιν, ἀνεπίμικτον
ἑαυτοῖς ἐποίησαν τὸν ἐξ ἀργύρου τε καὶ
χρυσοῦ πλοῦτον. διόπερ ἀκολούθως ταύτῃ τῇ κρίσει
<pb id="v.2.p.27" />
κατὰ τὰς γεγενημένας πάλαι ποτὲ στρατείας
παρὰ Καρχηδονίοις τοὺς μισθοὺς οὐκ ἀπεκόμιζον
εἰς τὰς πατρίδας, ἀλλ᾽ ὠνούμενοι γυναῖκας καὶ οἶνον
ἅπαντα τὸν μισθὸν εἰς ταῦτα κατεχορήγουν.
</p></div2>

<div2 type="chapter" n="18" org="uniform" sample="complete"><p><milestone unit="section" n="1" /> παράδοξον δέ τι καὶ κατὰ τοὺς γάμους νόμιμον
παρ᾽ αὐτοῖς ἐστιν: ἐν γὰρ ταῖς κατὰ τοὺς γάμους
εὐωχίαις οἰκείων τε καὶ φίλων κατὰ τὴν ἡλικίαν
ὁ πρῶτος ἀεὶ καὶ ὁ δεύτερος καὶ οἱ λοιποὶ κατὰ τὸ
ἑξῆς μίσγονται ταῖς νύμφαις ἀνὰ μέρος, ἐσχάτου
 τοῦ νυμφίου τυγχάνοντος ταύτης τῆς τιμῆς. 
<milestone unit="section" n="2" />ἴδιον 
δέ τι ποιοῦσι καὶ παντελῶς ἐξηλλαγμένον περὶ τὰς
τῶν τετελευτηκότων ταφάς: συγκόψαντες γὰρ ξύλοις
τὰ μέλη τοῦ σώματος εἰς ἀγγεῖον ἐμβάλλουσι
καὶ λίθους δαψιλεῖς ἐπιτιθέασιν. 
<milestone unit="section" n="3" />ὁπλισμὸς δ᾽ ἐστὶν 
 αὐτοῖς τρεῖς σφενδόναι, καὶ τούτων μίαν μὲν περὶ
τὴν κεφαλὴν ἔχουσιν, ἄλλην δὲ περὶ τὴν γαστέρα,
τρίτην δ᾽ ἐν ταῖς χερσί. κατὰ δὲ τὰς πολεμικὰς
χρείας βάλλουσι λίθους πολὺ μείζους τῶν ἄλλων
οὕτως εὐτόνως, ὥστε δοκεῖν τὸ βληθὲν ἀπό τινος
 καταπέλτου φέρεσθαι: διὸ καὶ κατὰ τὰς τειχομαχίας
ἐν ταῖς προσβολαῖς τύπτοντες τοὺς ἐπὶ τῶν
ἐπάλξεων ἐφεστῶτας κατατραυματίζουσιν, ἐν δὲ ταῖς
παρατάξεσι τούς τε θυρεοὺς καὶ τὰ κράνη καὶ πᾶν
σκεπαστήριον ὅπλον συντρίβουσι. 
<milestone unit="section" n="4" />κατὰ δὲ τὴν εὐστοχίαν 
 οὕτως ἀκριβεῖς εἰσιν, ὥστε κατὰ τὸ πλεῖστον
μὴ ἁμαρτάνειν τοῦ προκειμένου σκοποῦ. αἴτιαι
δὲ τούτων αἱ συνεχεῖς ἐκ παίδων μελέται, καθ᾽
<pb id="v.2.p.28" />
ἃς ὑπὸ τῶν μητέρων ἀναγκάζονται παῖδες ὄντες
<del status="unremarkable">συνεχῶς</del> σφενδονᾶν: προκειμένου γὰρ σκοποῦ κατά
τι ξύλον ἠρτημένου ἄρτου, οὐ πρότερον δίδοται
τῷ μελετῶντι φαγεῖν, ἕως ἂν τυχὼν τοῦ ἄρτου
συγχωρούμενον λάβῃ παρὰ τῆς μητρὸς καταφαγεῖν τοῦτον.
</p></div2>

<div2 type="chapter" n="19" org="uniform" sample="complete"><p><milestone unit="section" n="1" /> ἐπεὶ δὲ περὶ τῶν ἐντὸς Ἡρακλείων στηλῶν κειμένων
νήσων διεληλύθαμεν, περὶ τῶν κατὰ τὸν
ὠκεανὸν οὐσῶν διέξιμεν. κατὰ γὰρ τὴν Λιβύην
κεῖται <del status="unremarkable">μὲν</del> πελαγία νῆσος ἀξιόλογος μὲν τῷ μεγέθει,
κειμένη δὲ κατὰ τὸν ὠκεανὸν ἀπέχει πλοῦν
ἀπὸ τῆς Λιβύης ἡμερῶν πλειόνων, κεκλιμένη πρὸς
τὴν δύσιν. ἔχει δὲ χώραν καρποφόρον, πολλὴν μὲν
ὀρεινήν, οὐκ ὀλίγην δὲ πεδιάδα κάλλει διαφέρουσαν.
<milestone unit="section" n="2" /> διαρρεομένη γὰρ ποταμοῖς πλωτοῖς ἐκ τούτων
ἀρδεύεται, καὶ πολλοὺς μὲν ἔχει παραδείσους
καταφύτους παντοίοις δένδρεσι, παμπληθεῖς δὲ κηπείας
διειλημμένας ὕδασι γλυκέσιν: ἐπαύλεις τε πολυτελεῖς
ταῖς κατασκευαῖς ὑπάρχουσιν ἐν αὐτῇ καὶ
κατὰ τὰς κηπείας κατεσκευασμένα κωθωνιστήρια
τὴν διάθεσιν ἀνθηρὰν ἔχοντα, ἐν οἷς οἱ κατοικοῦντες
κατὰ τὴν θερινὴν ὥραν ἐνδιατρίβουσι, δαψιλῶς
τῆς χώρας χορηγούσης τὰ πρὸς τὴν ἀπόλαυσιν καὶ
τρυφήν. <milestone unit="section" n="3" /> ἥ τε ὀρεινὴ δρυμοὺς ἔχει πυκνοὺς καὶ
μεγάλους καὶ δένδρα παντοδαπὰ καρποφόρα καὶ
πρὸς τὰς ἐν τοῖς ὄρεσι διαίτας ἔχοντα συναγκείας
καὶ πηγὰς πολλάς. καθόλου δ᾽ ἡ νῆσος αὕτη κατάρρυτός
ἐστι ναματιαίοις καὶ γλυκέσιν ὕδασι, δι᾽ <pb id="v.2.p.29" />
ὧν οὐ μόνον ἀπόλαυσις ἐπιτερπὴς γίνεται τοῖς ἐμβιοῦσιν
ἐν αὐτῇ, ἀλλὰ καὶ πρὸς ὑγίειαν σωμάτων
καὶ ῥώμην συμβάλλεται. 
<milestone unit="section" n="4" />κυνήγιά τε δαψιλῆ παντοίων 
ζῴων καὶ θηρίων ὑπάρχει, καὶ τούτων ἐν
 ταῖς εὐωχίαις εὐποροῦντες οὐδὲν ἐλλιπὲς ἔχουσι τῶν
πρὸς τρυφὴν καὶ πολυτέλειαν ἀνηκόντων: καὶ γὰρ
ἰχθύων ἔχει πλῆθος ἡ προσκλύζουσα τῇ νήσῳ θάλαττα
διὰ τὸ φύσει τὸν ὠκεανὸν πανταχῇ πλήθειν
παντοδαπῶν ἰχθύων. 
<milestone unit="section" n="5" />καθόλου δ᾽ ἡ νῆσος αὕτη 
 τὸν περικείμενον ἀέρα παντελῶς εὔκρατον ἔχουσα
τὸ πλέον μέρος τοῦ ἐνιαυτοῦ φέρει πλῆθος ἀκροδρύων
καὶ τῶν ἄλλων τῶν ὡραίων, ὥστε δοκεῖν
αὐτὴν ὡσεὶ θεῶν τινων, οὐκ ἀνθρώπων ὑπάρχειν
ἐμβιωτήριον διὰ τὴν ὑπερβολὴν τῆς εὐδαιμονίας.
</p></div2>

<div2 type="chapter" n="20" org="uniform" sample="complete"><p><milestone unit="section" n="1" /> κατὰ μὲν οὖν τοὺς παλαιοὺς χρόνους ἀνεύρετος ἦν
διὰ τὸν ἀπὸ τῆς ὅλης οἰκουμένης ἐκτοπισμόν, ὕστερον
δ᾽ εὑρέθη διὰ τοιαύτας αἰτίας. Φοίνικες ἐκ
παλαιῶν χρόνων συνεχῶς πλέοντες κατ᾽ ἐμπορίαν
πολλὰς μὲν κατὰ τὴν Λιβύην ἀποικίας ἐποιήσαντο,
 οὐκ ὀλίγας δὲ καὶ τῆς Εὐρώπης ἐν τοῖς πρὸς δύσιν
κεκλιμένοις μέρεσι. τῶν δ᾽ ἐπιβολῶν αὐτοῖς κατὰ
νοῦν προχωρουσῶν, πλούτους μεγάλους ἤθροισαν,
καὶ τὴν ἐκτὸς Ἡρακλείων στηλῶν ἐπεβάλοντο πλεῖν,
ἣν ὠκεανὸν ὀνομάζουσι. 
<milestone unit="section" n="2" />καὶ πρῶτον μὲν ἐπ᾽ αὐτοῦ 
 τοῦ κατὰ τὰς στήλας πόρου πόλιν ἔκτισαν ἐπὶ
τῆς Εὐρώπης, ἣν οὖσαν χερρόνησον προσηγόρευσαν
Γάδειρα, ἐν ᾗ τά τε ἄλλα κατεσκεύασαν οἰκείως
τοῖς τόποις καὶ ναὸν Ἡρακλέους πολυτελῆ, καὶ θυσίας
<pb id="v.2.p.30" />
κατέδειξαν μεγαλοπρεπεῖς τοῖς τῶν Φοινίκων
ἔθεσι διοικουμένας. τὸ δ᾽ ἱερὸν συνέβη τοῦτο καὶ
τότε καὶ κατὰ τοὺς νεωτέρους χρόνους τιμᾶσθαι
περιττότερον μέχρι τῆς καθ᾽ ἡμᾶς ἡλικίας. πολλοὶ
δὲ καὶ τῶν Ῥωμαίων ἐπιφανεῖς ἄνδρες καὶ μεγάλας
πράξεις κατειργασμένοι ἐποιήσαντο μὲν τούτῳ τῷ
θεῷ εὐχάς, συνετέλεσαν δ᾽ αὐτὰς μετὰ τὴν συντέλειαν
τῶν κατορθωμάτων. <milestone unit="section" n="3" /> οἱ δ᾽ οὖν Φοίνικες διὰ
τὰς προειρημένας αἰτίας ἐρευνῶντες τὴν ἐκτὸς τῶν
στηλῶν παραλίαν καὶ παρὰ τὴν Λιβύην πλέοντες,
ὑπ᾽ ἀνέμων μεγάλων ἀπηνέχθησαν ἐπὶ πολὺν πλοῦν
δἰ ὠκεανοῦ. χειμασθέντες δ᾽ ἐπὶ πολλὰς ἡμέρας
προσηνέχθησαν τῇ προειρημένῃ νήσῳ, καὶ τὴν εὐδαιμονίαν
αὐτῆς καὶ φύσιν κατοπτεύσαντες ἅπασι
γνώριμον ἐποίησαν. <milestone unit="section" n="4" /> διὸ καὶ Τυρρηνῶν θαλαττοκρατούντων
καὶ πέμπειν εἰς αὐτὴν ἀποικίαν ἐπιβαλλομένων,
διεκώλυσαν αὐτοὺς Καρχηδόνιοι, ἅμα
μὲν εὐλαβούμενοι μὴ διὰ τὴν ἀρετὴν τῆς νήσου
πολλοὶ τῶν ἐκ τῆς Καρχηδόνος εἰς ἐκείνην μεταστῶσιν,
ἅμα δὲ πρὸς τὰ παράλογα τῆς τύχης κατασκευαζόμενοι
καταφυγήν, εἴ τι περὶ τὴν Καρχηδόνα
ὁλοσχερὲς πταῖσμα συμβαίνοι: δυνήσεσθαι γὰρ
αὐτοὺς θαλαττοκρατοῦντας ἀπᾶραι πανοικίους εἰς
ἀγνοουμένην ὑπὸ τῶν ὑπερεχόντων νῆσον.
</p></div2>

<div2 type="chapter" n="21" org="uniform" sample="complete"><p><milestone unit="section" n="1" /> ἐπεὶ δὲ περὶ τοῦ κατὰ τὴν Λιβύην ὠκεανοῦ
καὶ τῶν ἐν αὐτῷ νήσων διήλθομεν, μεταβιβάσομεν
<pb id="v.2.p.31" />

τὸν λόγον ἐπὶ τὴν Εὐρώπην. κατὰ γὰρ τὴν Γαλατίαν
τὴν παρωκεανῖτιν κατ᾽ ἀντικρὺ τῶν Ἑρκυνίων
ὀνομαζομένων δρυμῶν ῾μεγίστους γὰρ ὑπάρχειν
παρειλήφαμεν τῶν κατὰ τὴν Εὐρώπην᾽ νῆσοι
 πολλαὶ κατὰ τὸν ὠκεανὸν ὑπάρχουσιν, ὧν ἐστι
μεγίστη ἡ Πρεττανικὴ καλουμένη. 
<milestone unit="section" n="2" />αὕτη δὲ τὸ μὲν 
παλαιὸν ἀνεπίμικτος ἐγένετο ξενικαῖς δυνάμεσιν:
οὔτε γὰρ Διόνυσον οὔθ᾽ Ἡρακλέα παρειλήφαμεν
οὔτε τῶν ἄλλων ἡρώων <del status="unremarkable">ἢ δυναστῶν</del> ἐστρατευμένον
 ἐπ᾽ αὐτήν: καθ᾽ ἡμᾶς δὲ Γάιος Καῖσαρ ὁ διὰ τὰς
πράξεις ἐπονομασθεὶς θεὸς πρῶτος τῶν μνημονευομένων
ἐχειρώσατο τὴν νῆσον, καὶ τοὺς Πρεττανοὺς
καταπολεμήσας ἠνάγκασε τελεῖν ὡρισμένους φόρους.
ἀλλὰ περὶ μὲν τούτων τὰς κατὰ μέρος πράξεις ἐν
 τοῖς οἰκείοις χρόνοις ἀναγράψομεν, περὶ δὲ τῆς νήσου
καὶ τοῦ φυομένου κατ᾽ αὐτὴν καττιτέρου νῦν
διέξιμεν. 
<milestone unit="section" n="3" />αὕτη γὰρ τῷ σχήματι τρίγωνος οὖσα παραπλησίως 
τῇ Σικελίᾳ τὰς πλευρὰς οὐκ ἰσοκώλους
ἔχει. παρεκτεινούσης δ᾽ αὐτῆς παρὰ τὴν Εὐρώπην
 λοξῆς, τὸ μὲν ἐλάχιστον ἀπὸ τῆς ἠπείρου διεστηκὸς
ἀκρωτήριον, ὃ καλοῦσι Κάντιον, φασὶν ἀπέχειν
ἀπὸ τῆς γῆς σταδίους ὡς ἑκατόν, καθ᾽ ὃν τόπον
ἡ θάλαττα ποιεῖται τὸν ἔκρουν, τὸ δ᾽ ἕτερον
ἀκρωτήριον τὸ καλούμενον Βελέριον ἀπέχειν λέγεται
 τῆς ἠπείρου πλοῦν ἡμερῶν τεττάρων, τὸ δ᾽
ὑπολειπόμενον ἀνήκειν μὲν ἱστοροῦσιν εἰς τὸ πέλαγος,
<pb id="v.2.p.32" />
<milestone unit="section" n="4" /> ὀνομάζεσθαι δ᾽ Ὄρκαν. τῶν δὲ πλευρῶν
τὴν μὲν ἐλαχίστην εἶναι σταδίων ἑπτακισχιλίων πεντακοσίων,
παρήκουσαν παρὰ τὴν Εὐρώπην, τὴν δὲ
δευτέραν τὴν ἀπὸ τοῦ πορθμοῦ πρὸς τὴν κορυφὴν
ἀνήκουσαν σταδίων μυρίων πεντακισχιλίων, τὴν δὲ
λοιπὴν σταδίων δισμυρίων, ὥστε τὴν πᾶσαν εἶναι
τῆς νήσου περιφορὰν σταδίων τετρακισμυρίων δισχιλίων
πεντακοσίων. <milestone unit="section" n="5" /> κατοικεῖν δέ φασι τὴν Πρεττανικὴν
αὐτόχθονα γένη καὶ τὸν παλαιὸν βίον ταῖς
ἀγωγαῖς διατηροῦντα. ἅρμασι μὲν γὰρ κατὰ τοὺς
πολέμους χρῶνται, καθάπερ οἱ παλαιοὶ τῶν Ἑλλήνων
ἥρωες ἐν τῷ Τρωικῷ πολέμῳ κεχρῆσθαι παραδέδονται,
καὶ τὰς οἰκήσεις εὐτελεῖς ἔχουσιν, ἐκ
τῶν καλάμων ἢ ξύλων κατὰ τὸ πλεῖστον συγκειμένας:
τήν τε συναγωγὴν τῶν σιτικῶν καρπῶν ποιοῦνται
τοὺς στάχυς αὐτοὺς ἀποτέμνοντες καὶ θησαυρίζοντες
εἰς τὰς καταστέγους οἰκήσεις: ἐκ δὲ
τούτων τοὺς παλαιοὺς στάχυς καθ᾽ ἡμέραν τίλλειν,
<milestone unit="section" n="6" /> καὶ κατεργαζομένους ἔχειν τὴν τροφήν. τοῖς δ᾽
ἤθεσιν ἁπλοῦς εἶναι καὶ πολὺ κεχωρισμένους τῆς
τῶν νῦν ἀνθρώπων ἀγχινοίας καὶ πονηρίας. τάς
τε διαίτας εὐτελεῖς ἔχειν, καὶ τῆς ἐκ τοῦ πλούτου
γεννωμένης τρυφῆς πολὺ διαλλάττοντας. εἶναι δὲ
καὶ πολυάνθρωπον τὴν νῆσον, καὶ τὴν τοῦ ἀέρος
ἔχειν διάθεσιν παντελῶς κατεψυγμένην, ὡς ἂν ὑπ᾽
αὐτὴν τὴν ἄρκτον κειμένην. βασιλεῖς δὲ καὶ δυνάστας
πολλοὺς ἔχειν, καὶ πρὸς ἀλλήλους κατὰ τὸ
<pb id="v.2.p.33" />

</p></div2>

<div2 type="chapter" n="22" org="uniform" sample="complete"><p><milestone unit="section" n="1" />πλεῖστον εἰρηνικῶς διακεῖσθαι. ἀλλὰ περὶ μὲν τῶν
κατ᾽ αὐτὴν νομίμων καὶ τῶν ἄλλων ἰδιωμάτων τὰ
κατὰ μέρος ἀναγράψομεν ὅταν ἐπὶ τὴν Καίσαρος
γενομένην στρατείαν εἰς Πρεττανίαν παραγενηθῶμεν,
 νῦν δὲ περὶ τοῦ κατ᾽ αὐτὴν φυομένου καττιτέρου
διέξιμεν. τῆς γὰρ Πρεττανικῆς κατὰ τὸ
ἀκρωτήριον τὸ καλούμενον Βελέριον οἱ κατοικοῦντες
φιλόξενοί τε διαφερόντως εἰσὶ καὶ διὰ τὴν τῶν
ξένων ἐμπόρων ἐπιμιξίαν ἐξημερωμένοι τὰς ἀγωγάς.
 οὗτοι τὸν καττίτερον κατασκευάζουσι φιλοτέχνως
ἐργαζόμενοι τὴν φέρουσαν αὐτὸν γῆν. 
<milestone unit="section" n="2" />αὕτη δὲ πετρώδης 
οὖσα διαφυὰς ἔχει γεώδεις, ἐν αἷς τὸν πόρον
κατεργαζόμενοι καὶ τήξαντες καθαίρουσιν. ἀποτυποῦντες
δ᾽ εἰς ἀστραγάλων ῥυθμοὺς κομίζουσιν
 εἴς τινα νῆσον προκειμένην μὲν τῆς Πρεττανικῆς,
ὀνομαζομένην δὲ Ἴκτιν: κατὰ γὰρ τὰς ἀμπώτεις ἀναξηραινομένου
τοῦ μεταξὺ τόπου ταῖς ἁμάξαις εἰς
ταύτην κομίζουσι δαψιλῆ τὸν καττίτερον. 
<milestone unit="section" n="3" />ἴδιον δέ 
τι συμβαίνει περὶ τὰς πλησίον νήσους τὰς μεταξὺ
 κειμένας τῆς τε Εὐρώπης καὶ τῆς Πρεττανικῆς: κατὰ
μὲν γὰρ τὰς πλημυρίδας τοῦ μεταξὺ πόρου πληρουμένου
νῆσοι φαίνονται, κατὰ δὲ τὰς ἀμπώτεις
ἀπορρεούσης τῆς θαλάττης καὶ πολὺν τόπον ἀναξηραινούσης
θεωροῦνται χερρόνησοι. 
<milestone unit="section" n="4" />ἐντεῦθεν δ᾽ οἱ 
 ἔμποροι παρὰ τῶν ἐγχωρίων ὠνοῦνται καὶ διακομίζουσιν
εἰς τὴν Γαλατίαν: τὸ δὲ τελευταῖον πεζῇ
διὰ τῆς Γαλατίας πορευθέντες ἡμέρας ὡς τριάκοντα
<pb id="v.2.p.34" />
κατάγουσιν ἐπὶ τῶν ἵππων τὰ φορτία πρὸς τὴν ἐκβολὴν
τοῦ Ῥοδανοῦ ποταμοῦ.
περὶ μὲν οὖν τοῦ καττιτέρου τοῖς ῥηθεῖσιν ἀρκεσθησόμεθα,
</p></div2>

<div2 type="chapter" n="23" org="uniform" sample="complete"><p><milestone unit="section" n="1" /> περὶ δὲ τοῦ καλουμένου ἠλέκτρου νῦν
διέξιμεν. τῆς Σκυθίας τῆς ὑπὲρ τὴν Γαλατίαν κατ᾽
ἀντικρὺ νῆσός ἐστι πελαγία κατὰ τὸν ὠκεανὸν ἡ
προσαγορευομένη Βασίλεια. εἰς ταύτην ὁ κλύδων
ἐκβάλλει δαψιλὲς τὸ καλούμενον ἤλεκτρον, οὐδαμοῦ
δὲ τῆς οἰκουμένης φαινόμενον. περὶ δὲ τούτου
πολλοὶ τῶν παλαιῶν ἀνέγραψαν μύθους παντελῶς
ἀπιστουμένους καὶ διὰ τῶν ἀποτελεσμάτων
ἐλεγχομένους. <milestone unit="section" n="2" /> πολλοὶ γὰρ τῶν τε ποιητῶν καὶ τῶν
συγγραφέων φασὶ Φαέθοντα τὸν Ἡλίου μὲν υἱόν,
παῖδα δὲ τὴν ἡλικίαν ὄντα, πεῖσαι τὸν πατέρα μίαν
ἡμέραν παραχωρῆσαι τοῦ τεθρίππου: συγχωρηθέντος
δ᾽ αὐτῷ τούτου, τὸν μὲν Φαέθοντα ἐλαύνοντα
τὸ τέθριππον μὴ δύνασθαι κρατεῖν τῶν ἡνιῶν, τοὺς
δ᾽ ἵππους καταφρονήσαντας τοῦ παιδὸς ἐξενεχθῆναι
τοῦ συνήθους δρόμου, καὶ τὸ μὲν πρῶτον κατὰ
τὸν οὐρανὸν πλανωμένους ἐκπυρῶσαι τοῦτον καὶ
ποιῆσαι τὸν νῦν γαλαξίαν καλούμενον κύκλον, μετὰ
δὲ ταῦτα πολλὴν τῆς οἰκουμένης ἐπιφλέξαντας οὐκ
ὀλίγην κατακάειν χώραν. <milestone unit="section" n="3" /> διὸ καὶ τοῦ Διὸς ἀγανακτήσαντος
ἐπὶ τοῖς γεγενημένοις, κεραυνῶσαι μὲν
τὸν Φαέθοντα, ἀποκαταστῆσαι δὲ τὸν ἥλιον ἐπὶ τὴν
συνήθη πορείαν. τοῦ δὲ Φαέθοντος πεσόντος πρὸς
τὰς ἐκβολὰς τοῦ νῦν καλουμένου Πάδου ποταμοῦ,
<pb id="v.2.p.35" />
τὸ δὲ παλαιὸν Ἠριδανοῦ προσαγορευομένου, θρηνῆσαι
μὲν τὰς ἀδελφὰς αὐτοῦ τὴν τελευτὴν φιλοτιμότατα,
διὰ δὲ τὴν ὑπερβολὴν τῆς λύπης <del status="unremarkable">ὑπὸ τῆς
φύσεως</del> μετασχηματισθῆναι τὴν φύσιν, γενομένας
 αἰγείρους. 
<milestone unit="section" n="4" />ταύτας δὲ κατ᾽ ἐνιαυτὸν κατὰ τὴν αὐτὴν 
ὥραν δάκρυον ἀφιέναι, καὶ τοῦτο πηγνύμενον
ἀποτελεῖν τὸ καλούμενον ἤλεκτρον, λαμπρότητι μὲν
τῶν ὁμοφυῶν διαφέρον, ἐπιχωριάζον δ᾽ ἐν ταῖς τῶν
νέων τελευταῖς κατὰ τὸ τούτων πένθος. 
<milestone unit="section" n="5" />διημαρτηκότων 
 δὲ πάντων τῶν τὸν μῦθον τοῦτον πεπλακότων
καὶ διὰ τῶν ἀποτελεσμάτων ἐν τοῖς ὕστερον
χρόνοις ἐλεγχομένων, προσεκτέον ταῖς ἀληθιναῖς
ἱστορίαις: τὸ γὰρ ἤλεκτρον συνάγεται μὲν ἐν τῇ
προειρημένῃ νήσῳ, κομίζεται δ᾽ ὑπὸ τῶν ἐγχωρίων
 πρὸς τὴν ἀντιπέρας ἤπειρον, δι᾽ ἧς φέρεται πρὸς
τοὺς καθ᾽ ἡμᾶς τόπους, καθότι προείρηται.
</p></div2>

<div2 type="chapter" n="24" org="uniform" sample="complete"><p><milestone unit="section" n="1" />διεληλυθότες δὲ περὶ τῶν νήσων τῶν κειμένων
ἐν τοῖς πρὸς δυσμὰς μέρεσιν, οὐκ ἀνοίκειον εἶναι
νομίζομεν περὶ τῶν πλησίον τῆς Εὐρώπης ἐθνῶν
 βραχέα διελθεῖν, ἃ παραλελοίπαμεν ἐν ταῖς πρότερον
βίβλοις. τῆς Κελτικῆς τοίνυν τὸ παλαιόν,
ὥς φασιν, ἐδυνάστευσεν ἐπιφανὴς ἀνήρ, ᾧ θυγάτηρ
ἐγένετο τῷ μεγέθει τοῦ σώματος ὑπερφυής, τῇ
δ᾽ εὐπρεπείᾳ πολὺ διέχουσα τῶν ἄλλων. αὕτη δὲ
 διά τε τὴν τοῦ σώματος ῥώμην: καὶ τὴν θαυμαζομένην
εὐπρέπειαν πεφρονηματισμένη παντὸς τοῦ
μνηστεύοντος τὸν γάμον ἀπηρνεῖτο, νομίζουσα μηδένα
<pb id="v.2.p.36" />
<milestone unit="section" n="2" /> τούτων ἄξιον ἑαυτῆς εἶναι. κατὰ δὲ τὴν Ἡρακλέους
ἐπὶ Γηρυόνην στρατείαν, καταντήσαντος εἰς
τὴν Κελτικὴν αὐτοῦ καὶ πόλιν Ἀλησίαν ἐν ταύτῃ
κτίσαντος, θεασαμένη τὸν Ἡρακλέα καὶ θαυμάσασα
τήν τε ἀρετὴν αὐτοῦ καὶ τὴν τοῦ σώματος ὑπεροχήν,
προσεδέξατο τὴν ἐπιπλοκὴν μετὰ πάσης προθυμίας,
<milestone unit="section" n="3" /> συγκατανευσάντων καὶ τῶν γονέων. μιγεῖσα
δὲ τῷ Ἡρακλεῖ ἐγέννησεν υἱὸν ὀνόματι Γαλάτην,
πολὺ προέχοντα τῶν ὁμοεθνῶν ἀρετῇ τε
ψυχῆς καὶ ῥώμῃ σώματος. ἀνδρωθεὶς δὲ τὴν ἡλικίαν
καὶ διαδεξάμενος τὴν πατρῴαν βασιλείαν, πολλὴν
μὲν τῆς προσοριζούσης χώρας κατεκτήσατο, μεγάλας
δὲ πράξεις πολεμικὰς συνετέλεσε. περιβόητος δὲ
γενόμενος ἐπ᾽ ἀνδρείᾳ τοὺς ὑφ᾽ αὑτὸν τεταγμένους
ὠνόμασεν ἀφ᾽ ἑαυτοῦ Γαλάτας: ἀφ᾽ ὧν ἡ σύμπασα
Γαλατία προσηγορεύθη.
</p></div2>

<div2 type="chapter" n="25" org="uniform" sample="complete"><p><milestone unit="section" n="1" /> ἐπεὶ δὲ περὶ τῆς τῶν Γαλατῶν προσηγορίας
διήλθομεν, καὶ περὶ τῆς χώρας αὐτῶν δέον ἐστὶν
εἰπεῖν. ἡ τοίνυν Γαλατία κατοικεῖται μὲν ὑπὸ πολλῶν
ἐθνῶν διαφόρων τοῖς μεγέθεσι: τὰ μέγιστα
γὰρ αὐτῶν σχεδὸν εἴκοσι μυριάδας ἀνδρῶν ἔχει, τὰ
δ᾽ ἐλάχιστα πέντε μυριάδας, ὧν ἕν ἐστι πρὸς Ῥωμαίους
ἔχον συγγένειαν παλαιὰν καὶ φιλίαν τὴν
μέχρι τῶν καθ᾽ ἡμᾶς χρόνων διαμένουσαν. <milestone unit="section" n="2" /> κειμένη
δὲ κατὰ τὸ πλεῖστον ὑπὸ τὰς ἄρκτους χειμέριός
ἐστι καὶ ψυχρὰ διαφερόντως. κατὰ γὰρ τὴν
χειμερινὴν ὥραν ἐν ταῖς συννεφέσιν ἡμέραις ἀντὶ
μὲν τῶν ὄμβρων χιόνι πολλῇ νίφεται, κατὰ δὲ τὰς
<pb id="v.2.p.37" />
αἰθρίας κρυστάλλῳ καὶ πάγοις ἐξαισίοις πλήθει, δι᾽ ὧν οἱ ποταμοὶ πηγνύμενοι διὰ τῆς ἰδίας φύσεως
γεφυροῦνται: οὐ μόνον γὰρ οἱ τυχόντες ὁδῖται κατ᾽
ὀλίγους κατὰ τοῦ κρυστάλλου πορευόμενοι διαβαίνουσιν,
 ἀλλὰ καὶ στρατοπέδων μυριάδες μετὰ σκευοφόρων
καὶ ἁμαξῶν γεμουσῶν ἀσφαλῶς περαιοῦνται.

<milestone unit="section" n="3" />πολλῶν δὲ καὶ μεγάλων ποταμῶν ῥεόντων 
διὰ τῆς Γαλατίας καὶ τοῖς ῥείθροις ποικίλως τὴν
πεδιάδα γῆν τεμνόντων, οἱ μὲν ἐκ λιμνῶν ἀβύσσων
 ῥέουσιν, οἱ δ᾽ ἐκ τῶν ὀρῶν ἔχουσι τὰς πηγὰς
καὶ τὰς ἐπιρροίας: τὴν δ᾽ ἐκβολὴν οἱ μὲν εἰς τὸν
ὠκεανὸν ποιοῦνται, οἱ δ᾽ εἰς τὴν καθ᾽ ἡμᾶς θάλατταν.

<milestone unit="section" n="4" />μέγιστος δ᾽ ἐστὶ τῶν εἰς τὸ καθ᾽ ἡμᾶς 
πέλαγος ῥεόντων ὁ Ῥοδανός, τὰς μὲν πηγὰς ἔχων
 ἐν τοῖς Ἀλπείοις ὄρεσι, πέντε δὲ στόμασιν ἐξερευγόμενος
εἰς τὴν θάλατταν. τῶν δ᾽ εἰς τὸν ὠκεανὸν
ῥεόντων μέγιστοι δοκοῦσιν ὑπάρχειν ὅ τε Δανούβιος
καὶ ὁ Ῥῆνος, ὃν ἐν τοῖς καθ᾽ ἡμᾶς χρόνοις
 Καῖσαρ ὁ κληθεὶς θεὸς ἔζευξε παραδόξως, καὶ
 περαιώσας πεζῇ τὴν δύναμιν ἐχειρώσατο τοὺς πέραν
κατοικοῦντας αὐτοῦ Γαλάτας. 
<milestone unit="section" n="5" />πολλοὶ δὲ καὶ 
ἄλλοι πλωτοὶ ποταμοὶ κατὰ τὴν Κελτικήν εἰσι, περὶ
ὧν μακρὸν ἂν εἴη γράφειν. πάντες δὲ σχεδὸν ὑπὸ
τοῦ πάγου πηγνύμενοι γεφυροῦσι τὰ ῥεῖθρα, καὶ τοῦ
 κρυστάλλου διὰ τὴν φυσικὴν λειότητα ποιοῦντος
τοὺς διαβαίνοντας ὀλισθάνειν, ἀχύρων ἐπιβαλλομένων
ἐπ᾽ αὐτοὺς ἀσφαλῆ τὴν διάβασιν ἔχουσιν.
</p></div2>

<div2 type="chapter" n="26" org="uniform" sample="complete"><p><milestone unit="section" n="1" />ἴδιον δέ τι καὶ παράδοξον συμβαίνει κατὰ τὴν
<pb id="v.2.p.38" />
πλείστην τῆς Γαλατίας, περὶ οὗ παραλιπεῖν οὐκ
ἄξιον ἡγούμεθα. ἀπὸ γὰρ θερινῆς δύσεως καὶ ἄρκτου
πνεῖν εἰώθασιν ἄνεμοι τηλικαύτην ἔχοντες
σφοδρότητα καὶ δύναμιν, ὥστε ἀναρπάζειν ἀπὸ τῆς
γῆς λίθους χειροπληθιαίους τοῖς μεγέθεσι καὶ τῶν
ψηφίδων ἁδρομερῆ κονιορτόν: καθόλου δὲ καταιγίζοντες
λάβρως ἁρπάζουσιν ἀπὸ μὲν τῶν ἀνδρῶν
τὰ ὅπλα καὶ τὰς ἐσθῆτας, ἀπὸ δὲ τῶν ἵππων τοὺς
ἀναβάτας. <milestone unit="section" n="2" /> διὰ δὲ τὴν ὑπερβολὴν τοῦ ψύχους διαφθειρομένης
τῆς κατὰ τὸν ἀέρα κράσεως οὔτ᾽ οἶνον
οὔτ᾽ ἔλαιον φέρει: διόπερ τῶν Γαλατῶν οἱ
τούτων τῶν καρπῶν στερισκόμενοι πόμα κατασκευάζουσιν
ἐκ τῆς κριθῆς τὸ προσαγορευόμενον ζῦθος,
καὶ τὰ κηρία πλύνοντες τῷ τούτων ἀποπλύματι
χρῶνται. <milestone unit="section" n="3" /> κάτοινοι δ᾽ ὄντες καθ᾽ ὑπερβολὴν τὸν
εἰσαγόμενον ὑπὸ τῶν ἐμπόρων οἶνον ἄκρατον ἐμφοροῦνται,
καὶ διὰ τὴν ἐπιθυμίαν λάβρῳ χρώμενοι
τῷ ποτῷ καὶ μεθυσθέντες εἰς ὕπνον ἢ μανιώδεις
διαθέσεις τρέπονται. διὸ καὶ πολλοὶ τῶν Ἰταλικῶν
ἐμπόρων διὰ τὴν συνήθη φιλαργυρίαν ἕρμαιον ἡγοῦνται
τὴν τῶν Γαλατῶν φιλοινίαν. οὗτοι γὰρ διὰ μὲν
τῶν πλωτῶν ποταμῶν πλοίοις, διὰ δὲ τῆς πεδιάδος
χώρας ἁμάξαις κομίζοντες τὸν οἶνον, ἀντιλαμβάνουσι
τιμῆς πλῆθος ἄπιστον: διδόντες γὰρ οἴνου κεράμιον
ἀντιλαμβάνουσι παῖδα, τοῦ πόματος διάκονον ἀμειβόμενοι.
</p></div2>

<div2 type="chapter" n="27" org="uniform" sample="complete"><p><milestone unit="section" n="1" /> κατὰ γοῦν τὴν Γαλατίαν ἄργυρος μὲν οὐ
γίνεται τὸ σύνολον, χρυσὸς δὲ πολύς, ὃν τοῖς ἐγχωρίοις
ἡ φύσις ἄνευ μεταλλείας καὶ κακοπαθείας
<pb id="v.2.p.39" />
ὑπουργεῖ. ἡ γὰρ τῶν ποταμῶν ῥύσις σκολιοὺς τοὺς
ἀγκῶνας ἔχουσα, <del status="unremarkable">καὶ</del> τοῖς τῶν παρακειμένων ὀρῶν
ὄχθοις προσαράττουσα καὶ μεγάλους ἀπορρηγνῦσα
κολωνούς, πληροῖ χρυσοῦ ψήγματος. 
<milestone unit="section" n="2" />τοῦτο δ᾽ οἱ 
 περὶ τὰς ἐργασίας ἀσχολούμενοι συνάγοντες ἀλήθουσιν
 <del status="unremarkable">ἢ συγκόπτουσι</del> τὰς ἐχούσας τὸ ψῆγμα βώλους,
διὰ δὲ τῶν ὑδάτων τῆς φύσεως τὸ γεῶδες
πλύναντες παραδιδόασιν ἐν ταῖς καμίνοις εἰς τὴν
χωνείαν. 
<milestone unit="section" n="3" />τούτῳ δὲ τῷ τρόπῳ σωρεύοντες χρυσοῦ 
 πλῆθος καταχρῶνται πρὸς κόσμον οὐ μόνον αἱ γυναῖκες,
ἀλλὰ καὶ οἱ ἄνδρες. περὶ μὲν γὰρ τοὺς
καρποὺς καὶ τοὺς βραχίονας ψέλια φοροῦσι, περὶ
δὲ τοὺς αὐχένας κρίκους παχεῖς ὁλοχρύσους καὶ δακτυλίους
ἀξιολόγους, ἔτι δὲ χρυσοῦς θώρακας. 
<milestone unit="section" n="4" />ἴδιον 
 δέ τι καὶ παράδοξον παρὰ τοῖς ἄνω Κελτοῖς ἐστι
περὶ τὰ τεμένη τῶν θεῶν γινόμενον: ἐν γὰρ τοῖς
ἱεροῖς καὶ τεμένεσιν ἐπὶ τῆς χώρας ἀνειμένοις ἔρριπται
πολὺς χρυσὸς ἀνατεθειμένος τοῖς θεοῖς, καὶ
τῶν ἐγχωρίων οὐδεὶς ἅπτεται τούτου διὰ τὴν δεισιδαιμονίαν,
 καίπερ ὄντων τῶν Κελτῶν φιλαργύρων καθ᾽ ὑπερβολήν.
</p></div2>

<div2 type="chapter" n="28" org="uniform" sample="complete"><p><milestone unit="section" n="1" />οἱ δὲ Γαλάται τοῖς μὲν σώμασίν εἰσιν εὐμήκεις,
ταῖς δὲ σαρξὶ κάθυγροι καὶ λευκοί, ταῖς δὲ κόμαις
οὐ μόνον ἐκ φύσεως ξανθοί, ἀλλὰ καὶ διὰ τῆς κατασκευῆς
 ἐπιτηδεύουσιν αὔξειν τὴν φυσικὴν τῆς χρόας
ἰδιότητα. 
<milestone unit="section" n="2" />τιτάνου γὰρ ἀποπλύματι σμῶντες τὰς 
τρίχας συνεχῶς <del status="unremarkable">καὶ</del> ἀπὸ τῶν μετώπων ἐπὶ τὴν
<pb id="v.2.p.40" />
κορυφὴν καὶ τοὺς τένοντας ἀνασπῶσιν, ὥστε τὴν
πρόσοψιν αὐτῶν φαίνεσθαι Σατύροις καὶ Πᾶσιν
ἐοικυῖαν: παχύνονται γὰρ αἱ τρίχες ἀπὸ τῆς κατεργασίας,
ὥστε μηδὲν τῆς τῶν ἵππων χαίτης διαφέρειν.
<milestone unit="section" n="3" /> τὰ δὲ γένεια τινὲς μὲν ξυρῶνται, τινὲς δὲ
μετρίως ὑποτρέφουσιν: οἱ δ᾽ εὐγενεῖς τὰς μὲν παρειὰς
ἀπολειαίνουσι, τὰς δ᾽ ὑπήνας ἀνειμένας ἐῶσιν,
ὥστε τὰ στόματα αὐτῶν ἐπικαλύπτεσθαι. διόπερ
ἐσθιόντων μὲν αὐτῶν ἐμπλέκονται ταῖς τροφαῖς,
πινόντων δὲ καθαπερεὶ διά τινος ἡθμοῦ φέρεται τὸ
πόμα. <milestone unit="section" n="4" /> δειπνοῦσι δὲ καθήμενοι πάντες οὐκ ἐπὶ
θρόνων, ἀλλ᾽ ἐπὶ τῆς γῆς, ὑποστρώμασι χρώμενοι
λύκων ἢ κυνῶν δέρμασι. διακονοῦνται δ᾽ ὑπὸ τῶν
νεωτάτων παίδων ἐχόντων ἡλικίαν, ἀρρένων τε καὶ
θηλειῶν. πλησίον δ᾽ αὐτῶν ἐσχάραι κεῖνται γέμουσαι
πυρὸς καὶ λέβητας ἔχουσαι καὶ ὀβελοὺς πλήρεις
κρεῶν ὁλομερῶν. τοὺς δ᾽ ἀγαθοὺς ἄνδρας ταῖς
καλλίσταις τῶν κρεῶν μοίραις γεραίρουσι, καθάπερ
καὶ ὁ ποιητὴς τὸν Αἴαντα παρεισάγει τιμώμενον
ὑπὸ τῶν ἀριστέων, ὅτε πρὸς Ἕκτορα μονομαχήσας ἐνίκησε,
<quote rend="blockquote"><lb />νώτοισιν δ᾽ Αἴαντα διηνεκέεσσι γέραιρε.</quote>
<milestone unit="section" n="5" /> καλοῦσι δὲ καὶ τοὺς ξένους ἐπὶ τὰς εὐωχίας, καὶ
μετὰ τὸ δεῖπνον ἐπερωτῶσι, τίνες εἰσὶ καὶ τίνων
χρείαν ἔχουσιν. εἰώθασι δὲ καὶ παρὰ τὸ δεῖπνον
ἐκ τῶν τυχόντων πρὸς τὴν διὰ τῶν λόγων ἅμιλλαν
καταστάντες, ἐκ προκλήσεως μονομαχεῖν πρὸς ἀλλήλους,
παρ᾽ οὐδὲν τιθέμενοι τὴν τοῦ βίου τελευτήν:
<pb id="v.2.p.41" />
ἐνισχύει γὰρ παρ᾽ αὐτοῖς ὁ Πυθαγόρου λόγος, 
<milestone unit="section" n="6" />ὅτι 
τὰς ψυχὰς τῶν ἀνθρώπων ἀθανάτους εἶναι συμβέβηκε
καὶ δι᾽ ἐτῶν ὡρισμένων πάλιν βιοῦν, εἰς ἕτερον
σῶμα τῆς ψυχῆς εἰσδυομένης. διὸ καὶ κατὰ
 τὰς ταφὰς τῶν τετελευτηκότων ἐνίους ἐπιστολὰς
γεγραμμένας τοῖς οἰκείοις τετελευτηκόσιν ἐμβάλλειν
εἰς τὴν πυράν, ὡς τῶν τετελευτηκότων ἀναγνωσομένων ταύτας.</p></div2>

<div2 type="chapter" n="29" org="uniform" sample="complete"><p><milestone unit="section" n="1" />ἐν δὲ ταῖς ὁδοιπορίαις καὶ ταῖς
μάχαις χρῶνται συνωρίσιν, ἔχοντος τοῦ ἅρματος
 ἡνίοχον καὶ παραβάτην. ἀπαντῶντες δὲ τοῖς ἐφιππεύουσιν
ἐν τοῖς πολέμοις σαυνιάζουσι τοὺς ἐναντίους,
καὶ καταβάντες τὴν ἀπὸ τοῦ ξίφους συνίστανται
μάχην. 
<milestone unit="section" n="2" />ἔνιοι δ᾽ αὐτῶν ἐπὶ τοσοῦτο τοῦ 
θανάτου καταφρονοῦσιν, ὥστε γυμνοὺς καὶ περιεζωσμένους
 καταβαίνειν εἰς τὸν κίνδυνον. ἐπάγονται
δὲ καὶ θεράποντας ἐλευθέρους ἐκ τῶν πενήτων
καταλέγοντες, οἷς ἡνιόχοις καὶ παρασπισταῖς
χρῶνται κατὰ τὰς μάχας. κατὰ δὲ τὰς παρατάξεις
εἰώθασι προάγειν τῆς παρατάξεως καὶ προκαλεῖσθαι
 τῶν ἀντιτεταγμένων τοὺς ἀρίστους εἰς μονομαχίαν,
προανασείοντες τὰ ὅπλα καὶ καταπληττόμενοι
τοὺς ἐναντίους. 
<milestone unit="section" n="3" />ὅταν δέ τις ὑπακούσῃ πρὸς 
τὴν μάχην, τάς τε τῶν προγόνων ἀνδραγαθίας ἐξυμνοῦσι
καὶ τὰς ἑαυτῶν ἀρετὰς προφέρονται, καὶ
 τὸν ἀντιταττόμενον ἐξονειδίζουσι καὶ ταπεινοῦσι
καὶ τὸ σύνολον τὸ θάρσος τῆς ψυχῆς τοῖς λόγοις
προαφαιροῦνται. 
<milestone unit="section" n="4" />τῶν δὲ πεσόντων πολεμίων τὰς 
κεφαλὰς ἀφαιροῦντες περιάπτουσι τοῖς αὐχέσι τῶν
<pb id="v.2.p.42" />
ἵππων: τὰ δὲ σκῦλα τοῖς θεράπουσι παραδόντες
ᾑμαγμένα λαφυραγωγοῦσιν, ἐπιπαιανίζοντες καὶ
ᾄδοντες ὕμνον ἐπινίκιον, καὶ τὰ ἀκροθίνια ταῦτα
ταῖς οἰκίαις προσηλοῦσιν ὥσπερ οἱ ἐν κυνηγίοις τισὶ
κεχειρωμένοι τὰ θηρία. <milestone unit="section" n="5" /> τῶν δ᾽ ἐπιφανεστάτων πολεμίων
κεδρώσαντες τὰς κεφαλὰς ἐπιμελῶς τηροῦσιν
ἐν λάρνακι, καὶ τοῖς ξένοις ἐπιδεικνύουσι σεμνυνόμενοι
διότι τῆσδε τῆς κεφαλῆς τῶν προγόνων τις
ἢ πατὴρ ἢ καὶ αὐτὸς πολλὰ χρήματα διδόμενα
οὐκ ἔλαβε. φασὶ δέ τινας αὐτῶν καυχᾶσθαι διότι
χρυσὸν ἀντίσταθμον τῆς κεφαλῆς οὐκ ἐδέξαντο,
βάρβαρόν τινα μεγαλοψυχίαν ἐπιδεικνύμενοι: οὐ
γὰρ τὸ μὴ πωλεῖν τὰ σύσσημα τῆς ἀρετῆς εὐγενές,
ἀλλὰ τὸ πολεμεῖν τὸ ὁμόφυλον τετελευτηκὸς θηριῶδες.
</p></div2>

<div2 type="chapter" n="30" org="uniform" sample="complete"><p><milestone unit="section" n="1" /> ἐσθῆσι δὲ χρῶνται καταπληκτικαῖς, χιτῶσι
μὲν βαπτοῖς χρώμασι παντοδαποῖς διηνθισμένοις
καὶ ἀναξυρίσιν, ἃς ἐκεῖνοι βράκας προσαγορεύουσιν:
ἐπιπορποῦνται δὲ σάγους ῥαβδωτοὺς ἐν μὲν
τοῖς χειμῶσι δασεῖς, κατὰ δὲ τὸ θέρος ψιλούς, πλινθίοις
πυκνοῖς καὶ πολυανθέσι διειλημμένους. <milestone unit="section" n="2" /> ὅπλοις
δὲ χρῶνται θυρεοῖς μὲν ἀνδρομήκεσι, πεποικιλμένοις
ἰδιοτρόπως: τινὲς δὲ καὶ ζῴων χαλκῶν ἐξοχὰς
ἔχουσιν, οὐ <del status="unremarkable">μόνον</del> πρὸς κόσμον, ἀλλὰ <del status="unremarkable">καὶ</del> πρὸς
ἀσφάλειαν εὖ δεδημιουργημένας. κράνη δὲ χαλκᾶ
περιτίθενται μεγάλας ἐξοχὰς ἐξ ἑαυτῶν ἔχοντα καὶ
παμμεγέθη φαντασίαν ἐπιφέροντα τοῖς χρωμένοις,
<pb id="v.2.p.43" />

ὧν τοῖς μὲν πρόσκειται συμφυῆ κέρατα, τοῖς δὲ
ὀρνέων ἢ τετραπόδων ζῴων ἐκτετυπωμέναι προτομαί.

<milestone unit="section" n="3" />σάλπιγγας δ᾽ ἔχουσιν ἰδιοφυεῖς καὶ βαρβαρικάς: 
ἐμφυσῶσι γὰρ ταύταις καὶ προβάλλουσιν ἦχον
 τραχὺν καὶ πολεμικῆς ταραχῆς οἰκεῖον. θώρακας
δ᾽ ἔχουσιν οἱ μὲν σιδηροῦς ἁλυσιδωτούς, οἱ δὲ τοῖς
ὑπὸ τῆς φύσεως δεδομένοις ἀρκοῦνται, γυμνοὶ μαχόμενοι.
ἀντὶ δὲ τοῦ ξίφους σπάθας ἔχουσι μακρὰς
σιδηραῖς ἢ χαλκαῖς ἁλύσεσιν ἐξηρτημένας, παρὰ τὴν
 δεξιὰν λαγόνα παρατεταμένας. τινὲς δὲ τοὺς χιτῶνας
ἐπιχρύσοις ἢ καταργύροις ζωστῆρσι συνέζωνται.

<milestone unit="section" n="4" />προβάλλονται δὲ λόγχας, ἃς ἐκεῖνοι λαγκίας καλοῦσι, 
πηχυαῖα τῷ μήκει τοῦ σιδήρου καὶ ἔτι μείζω
τὰ ἐπιθήματα ἐχούσας, πλάτει δὲ βραχὺ λείποντα
 διπαλαίστων: τὰ μὲν γὰρ ξίφη τῶν παρ᾽ ἑτέροις
σαυνίων εἰσὶν οὐκ ἐλάττω, τὰ δὲ σαυνία τὰς ἀκμὰς
ἔχει τῶν ξιφῶν μείζους. τούτων δὲ τὰ μὲν ἐπ᾽
εὐθείας κεχάλκευται, τὰ δ᾽ ἑλικοειδῆ δι᾽ ὅλων ἀνάκλασιν
ἔχει πρὸς τὸ καὶ κατὰ τὴν πληγὴν μὴ μόνον
 τέμνειν, ἀλλὰ καὶ θραύειν τὰς σάρκας καὶ
κατὰ τὴν ἀνακομιδὴν τοῦ δόρατος σπαράττειν τὸ τραῦμα.</p></div2>

<div2 type="chapter" n="31" org="uniform" sample="complete"><p><milestone unit="section" n="1" />αὐτοὶ δ᾽ εἰσὶ τὴν πρόσοψιν καταπληκτικοὶ
καὶ ταῖς φωναῖς βαρυηχεῖς καὶ παντελῶς τραχύφωνοι,
κατὰ δὲ τὰς ὁμιλίας βραχυλόγοι καὶ αἰνιγματίαι
 <del status="unremarkable">καὶ τὰ πολλὰ αἰνιττόμενοι συνεκδοχικῶς</del>:
πολλὰ δὲ λέγοντες ἐν ὑπερβολαῖς ἐπ᾽ αὐξήσει μὲν
ἑαυτῶν, μειώσει δὲ τῶν ἄλλων, ἀπειληταί τε καὶ
<pb id="v.2.p.44" />
ἀνατατικοὶ καὶ τετραγῳδημένοι ὑπάρχουσι, ταῖς δὲ
διανοίαις ὀξεῖς καὶ πρὸς μάθησιν οὐκ ἀφυεῖς. <milestone unit="section" n="2" /> εἰσὶ
δὲ παρ᾽ αὐτοῖς καὶ ποιηταὶ μελῶν, οὓς βάρδους
ὀνομάζουσιν. οὗτοι δὲ μετ᾽ ὀργάνων ταῖς λύραις
ὁμοίων ᾄδοντες οὓς μὲν ὑμνοῦσιν, οὓς δὲ βλασφημοῦσι.
φιλόσοφοί τέ τινές εἰσι καὶ θεολόγοι περιττῶς
τιμώμενοι, οὓς δρουίδας ὀνομάζουσι. <milestone unit="section" n="3" /> χρῶνται
δὲ καὶ μάντεσιν, ἀποδοχῆς μεγάλης ἀξιοῦντες αὐτούς:
οὗτοι δὲ διά τε τῆς οἰωνοσκοπίας καὶ διὰ
τῆς τῶν ἱερείων θυσίας τὰ μέλλοντα προλέγουσι,
καὶ πᾶν τὸ πλῆθος ἔχουσιν ὑπήκοον. μάλιστα δ᾽
ὅταν περί τινων μεγάλων ἐπισκέπτωνται, παράδοξον
καὶ ἄπιστον ἔχουσι νόμιμον: ἄνθρωπον γὰρ
κατασπείσαντες τύπτουσι μαχαίρᾳ κατὰ τὸν ὑπὲρ
τὸ διάφραγμα τόπον, καὶ πεσόντος τοῦ πληγέντος
ἐκ τῆς πτώσεως καὶ τοῦ σπαραγμοῦ τῶν μελῶν,
ἔτι δὲ τῆς τοῦ αἵματος ῥύσεως τὸ μέλλον νοοῦσι,
παλαιᾷ τινι καὶ πολυχρονίῳ παρατηρήσει περὶ τούτων
πεπιστευκότες. <milestone unit="section" n="4" /> ἔθος δ᾽ αὐτοῖς ἐστι μηδένα
θυσίαν ποιεῖν ἄνευ φιλοσόφου: διὰ γὰρ τῶν ἐμπείρων
τῆς θείας φύσεως ὡσπερεί τινων ὁμοφώνων
τὰ χαριστήρια τοῖς θεοῖς φασι δεῖν προσφέρειν,
καὶ διὰ τούτων οἴονται δεῖν τἀγαθὰ αἰτεῖσθαι.
<milestone unit="section" n="5" /> οὐ μόνον δ᾽ ἐν ταῖς εἰρηνικαῖς χρείαις, ἀλλὰ καὶ
κατὰ τοὺς πολέμους τούτοις μάλιστα πείθονται καὶ
τοῖς μελῳδοῦσι ποιηταῖς, οὐ μόνον οἱ φίλοι, ἀλλὰ
καὶ οἱ πολέμιοι: πολλάκις δ᾽ ἐν ταῖς παρατάξεσι
πλησιαζόντων ἀλλήλοις τῶν στρατοπέδων καὶ τοῖς
<pb id="v.2.p.45" />
ξίφεσιν ἀνατεταμένοις καὶ ταῖς λόγχαις προβεβλημέναις,
εἰς τὸ μέσον οὗτοι προελθόντες παύουσιν
αὐτούς, ὥσπερ τινὰ θηρία κατεπᾴσαντες. οὕτω καὶ
 παρὰ τοῖς ἀγριωτάτοις βαρβάροις ὁ θυμὸς εἴκει τῇ
 σοφίᾳ καὶ ὁ Ἄρης αἰδεῖται τὰς Μούσας.
</p></div2>

<div2 type="chapter" n="32" org="uniform" sample="complete"><p><milestone unit="section" n="1" />χρήσιμον δ᾽ ἐστὶ διορίσαι τὸ παρὰ πολλοῖς
ἀγνοούμενον. τοὺς γὰρ ὑπὲρ Μασσαλίας κατοικοῦντας
ἐν τῷ μεσογείῳ καὶ τοὺς παρὰ τὰς Ἄλπεις,
ἔτι δὲ τοὺς ἐπὶ τάδε τῶν Πυρηναίων ὀρῶν
 Κελτοὺς ὀνομάζουσι, τοὺς δ᾽ ὑπὲρ ταύτης τῆς Κελτικῆς
εἰς τὰ πρὸς ἄρκτον νεύοντα μέρη παρά τε τὸν
ὠκεανὸν καὶ τὸ Ἑρκύνιον ὄρος καθιδρυμένους καὶ
πάντας τοὺς ἑξῆς μέχρι τῆς Σκυθίας Γαλάτας προσαγορεύουσιν:
οἱ δὲ Ῥωμαῖοι πάλιν πάντα ταῦτα τὰ
 ἔθνη συλλήβδην μιᾷ προσηγορίᾳ περιλαμβάνουσιν,
ὀνομάζοντες Γαλάτας ἅπαντας. 
<milestone unit="section" n="2" />αἱ δὲ γυναῖκες τῶν 
Γαλατῶν οὐ μόνον τοῖς μεγέθεσι παραπλήσιοι τοῖς
ἀνδράσιν εἰσίν, ἀλλὰ καὶ ταῖς ἀλκαῖς ἐνάμιλλοι.
τὰ δὲ παιδία παρ᾽ αὐτοῖς ἐκ γενετῆς ὑπάρχει πολιὰ
 κατὰ τὸ πλεῖστον: προβαίνοντα δὲ ταῖς ἡλικίαις εἰς
τὸ τῶν πατέρων χρῶμα ταῖς χρόαις μετασχηματίζεται.

<milestone unit="section" n="3" />ἀγριωτάτων δ᾽ ὄντων τῶν ὑπὸ τὰς ἄρκτους 
κατοικούντων καὶ τῶν τῇ Σκυθίᾳ πλησιοχώρων,
φασί τινας ἀνθρώπους ἐσθίειν, ὥσπερ καὶ τῶν
 Πρεττανῶν τοὺς κατοικοῦντας τὴν ὀνομαζομένην
Ἴριν. 
<milestone unit="section" n="4" />διαβεβοημένης δὲ τῆς τούτων ἀλκῆς καὶ ἀγριότητος, 
<pb id="v.2.p.46" />
φασί τινες ἐν τοῖς παλαιοῖς χρόνοις τοὺς τὴν
Ἀσίαν ἅπασαν καταδραμόντας, ὀνομαζομένους δὲ
Κιμμερίους, τούτους εἶναι, βραχὺ τοῦ χρόνου τὴν
λέξιν φθείραντος ἐν τῇ τῶν καλουμένων Κίμβρων
προσηγορίᾳ. ζηλοῦσι γὰρ ἐκ παλαιοῦ λῃστεύειν ἐπὶ
τὰς ἀλλοτρίας χώρας ἐπερχόμενοι καὶ καταφρονεῖν
ἁπάντων. <milestone unit="section" n="5" /> οὗτοι γάρ εἰσιν οἱ τὴν μὲν Ῥώμην ἑλόντες,
τὸ δὲ ἱερὸν τὸ ἐν Δελφοῖς συλήσαντες, καὶ
πολλὴν μὲν τῆς Εὐρώπης, οὐκ ὀλίγην δὲ καὶ τῆς
Ἀσίας φορολογήσαντες, καὶ τῶν καταπολεμηθέντων
τὴν χώραν κατοικήσαντες, οἱ διὰ τὴν πρὸς τοὺς
Ἕλληνας ἐπιπλοκὴν Ἑλληνογαλάται κληθέντες, τὸ
δὲ τελευταῖον πολλὰ καὶ μεγάλα στρατόπεδα Ῥωμαίων
συντρίψαντες. <milestone unit="section" n="6" /> ἀκολούθως δὲ τῇ κατ᾽ αὐτοὺς
ἀγριότητι καὶ περὶ τὰς θυσίας ἐκτόπως ἀσεβοῦσι:
τοὺς γὰρ κακούργους κατὰ πενταετηρίδα φυλάξαντες
ἀνασκολοπίζουσι τοῖς θεοῖς καὶ μετ᾽ ἄλλων πολλῶν
ἀπαρχῶν καθαγίζουσι, πυρὰς παμμεγέθεις κατασκευάζοντες. χρῶνται δὲ καὶ τοῖς αἰχμαλώτοις
ὡς ἱερείοις πρὸς τὰς τῶν θεῶν τιμάς. τινὲς δ᾽ αὐτῶν
καὶ τὰ κατὰ πόλεμον ληφθέντα ζῷα μετὰ τῶν
ἀνθρώπων ἀποκτείνουσιν ἢ κατακάουσιν ἤ τισιν
ἄλλαις τιμωρίαις ἀφανίζουσι. <milestone unit="section" n="7" /> γυναῖκας δ᾽ ἔχοντες
εὐειδεῖς ἥκιστα ταύταις προσέχουσιν, ἀλλὰ πρὸς
τὰς τῶν ἀρρένων ἐπιπλοκὰς ἐκτόπως λυττῶσιν.
εἰώθασι δ᾽ ἐπὶ δοραῖς θηρίων χαμαὶ καθεύδοντες
ἐξ ἀμφοτέρων τῶν μερῶν παρακοίτοις συγκυλίεσθαι.
τὸ δὲ πάντων παραδοξότατον, τῆς ἰδίας εὐσχημοσύνης
<pb id="v.2.p.47" />

ἀφροντιστοῦντες τὴν τοῦ σώματος ὥραν ἑτέροις
εὐκόλως προΐενται, καὶ τοῦτο αἰσχρὸν οὐχ
ἡγοῦνται, ἀλλὰ μᾶλλον ὅταν τις αὐτῶν χαριζομένων
μὴ προσδέξηται τὴν διδομένην χάριν, ἄτιμον
 ἡγοῦνται.
</p></div2>

<div2 type="chapter" n="33" org="uniform" sample="complete"><p><milestone unit="section" n="1" />ἡμεῖς δ᾽ ἀρκούντως περὶ Κελτῶν εἰρηκότες μεταβιβάσομεν
τὴν ἱστορίαν ἐπὶ τοὺς πλησιοχώρους
τούτοις Κελτίβηρας. οὗτοι γὰρ τὸ παλαιὸν περὶ
τῆς χώρας ἀλλήλοις διαπολεμήσαντες, οἵ τε Ἴβηρες
 καὶ οἱ Κελτοί, καὶ μετὰ ταῦτα διαλυθέντες καὶ τὴν
χώραν κοινῇ κατοικήσαντες, ἔτι δ᾽ ἐπιγαμίας πρὸς
ἀλλήλους συνθέμενοι, διὰ τὴν ἐπιμιξίαν ταύτης
ἔτυχον τῆς προσηγορίας. δυεῖν δ᾽ ἐθνῶν ἀλκίμων
μιχθέντων καὶ χώρας ὑποκειμένης ἀγαθῆς, συνέβη
 τοὺς Κελτίβηρας ἐπὶ πολὺ τῇ δόξῃ προελθεῖν, καὶ
Ῥωμαίοις πολλοὺς χρόνους ἀντιταξαμένους μόγις
καταπολεμηθῆναι. 
<milestone unit="section" n="2" />δοκοῦσι δ᾽ οὗτοι κατὰ τοὺς πολέμους 
οὐ μόνον ἱππεῖς ἀγαθούς, ἀλλὰ καὶ πεζοὺς
παρέχεσθαι διαφόρους ταῖς ἀλκαῖς καὶ ταῖς καρτερίαις.
 φοροῦσι δ᾽ οὗτοι σάγους μέλανας τραχεῖς
καὶ παραπλήσιον ἔχοντας τὸ ἔριον ταῖς αἰγείαις
θριξίν. 
<milestone unit="section" n="3" />ὁπλίζονται δέ τινες τῶν Κελτιβήρων Γαλατικοῖς 
θυρεοῖς κούφοις, τινὲς δὲ κυρτίαις κυκλοτερέσιν
ἀσπίδων ἐχούσαις τὰ μεγέθη, καὶ περὶ τὰς
 κνήμας τριχίνας εἰλοῦσι κνημῖδας, περὶ δὲ τὰς κεφαλὰς
κράνη χαλκᾶ περιτίθενται φοινικοῖς ἠσκημένα
λόφοις. ξίφη δ᾽ ἀμφίστομα καὶ σιδήρῳ διαφόρῳ
<pb id="v.2.p.48" />
κεχαλκευμένα φοροῦσιν, ἔχοντες σπιθαμιαίας
παραξιφίδας, αἷς χρῶνται κατὰ τὰς ἐν ταῖς μάχαις
συμπλοκάς. <milestone unit="section" n="4" /> ἴδιον δέ τι παρ᾽ αὐτοῖς ἐστι περὶ τὴν
τῶν <del status="unremarkable">ὅπλων καὶ</del> ἀμυντηρίων κατασκευήν: ἐλάσματα
γὰρ σιδήρου κατακρύπτουσιν εἰς τὴν γῆν, καὶ ταῦτα
ἐῶσι μέχρι ἂν ὅτου διὰ τὸν χρόνον τοῦ ἰοῦ περιφαγόντος
τὸ ἀσθενὲς τοῦ σιδήρου καταλειφθῇ τὸ
στερεώτατον, ἐξ οὗ κατασκευάζουσι διάφορα ξίφη
καὶ τἄλλα τὰ πρὸς πόλεμον ἀνήκοντα. τὸ δ᾽ οὕτω
κατασκευασθὲν ὅπλον πᾶν τὸ ὑποπεσὸν διαιρεῖ, ἀφ᾽
οὗπερ οὔτε θυρεὸς οὔτε κράνος οὔτε ὀστοῦν ὑπομένει
τὴν πληγὴν διὰ τὴν ὑπερβολὴν τῆς ἀρετῆς
τοῦ σιδήρου. <milestone unit="section" n="5" /> διμάχαι δ᾽ ὄντες, ἐπειδὰν ἀπὸ τῶν
ἵππων ἀγωνισάμενοι νικήσωσι, καταπηδῶντες καὶ
τὴν τῶν πεζῶν τάξιν μεταλαμβάνοντες θαυμαστὰς 
ποιοῦνται μάχας. ἴδιον δέ τι καὶ παράδοξον νόμιμον
παρ᾽ αὐτοῖς ἐστιν: ἐπιμελεῖς γὰρ ὄντες καὶ
καθάρειοι ταῖς διαίταις ἓν ἔργον ἐπιτηδεύουσι βάναυσον
καὶ πολλῆς ἀκαθαρσίας κεκοινωνηκός: παρ᾽
ἕκαστα γὰρ τὸ σῶμα λοῦσιν οὔρῳ, καὶ τοὺς ὀδόντας
παρατρίβοντες ταύτην ἡγοῦνται θεραπείαν εἶναι τοῦ σώματος.</p></div2>

<div2 type="chapter" n="34" org="uniform" sample="complete"><p><milestone unit="section" n="1" /> τοῖς δ᾽ ἤθεσι πρὸς μὲν τοὺς κακούργους
καὶ πολεμίους ὑπάρχουσιν ὠμοί, πρὸς δὲ τοὺς
ξένους ἐπιεικεῖς καὶ φιλάνθρωποι. τοὺς γὰρ ἐπιδημήσαντας
ξένους ἅπαντες ἀξιοῦσι παρ᾽ αὑτοῖς
ποιεῖσθαι τὰς καταλύσεις καὶ πρὸς ἀλλήλους ἁμίλλῶνται
<pb id="v.2.p.49" />
περὶ τῆς φιλοξενίας: οἷς δ᾽ ἂν οἱ ξένοι συνακολουθήσωσι,
τούτους ἐπαινοῦσι καὶ θεοφιλεῖς
ἡγοῦνται. 
<milestone unit="section" n="2" />τροφαῖς δὲ χρῶνται κρέασι παντοδαποῖς 
καὶ δαψιλέσι καὶ οἰνομέλιτος πόματι, χορηγούσης
 τῆς χώρας τὸ μὲν μέλι παμπληθές, τὸν δ᾽ οἶνον
παρὰ τῶν ἐπιπλεόντων ἐμπόρων ὠνούμενοι. 
<milestone unit="section" n="3" />χαριέστατον 
δὲ τῶν πλησιοχώρων ἐθνῶν <del status="unremarkable">αὐτοῖς</del> ἐστι τὸ
τῶν Οὐακκαίων ὀνομαζομένων σύστημα: οὗτοι γὰρ
καθ᾽ ἕκαστον ἔτος διαιρούμενοι τὴν χώραν γεωργοῦσι,
 καὶ τοὺς καρποὺς κοινοποιούμενοι μεταδιδόασιν
ἑκάστῳ τὸ μέρος, καὶ τοῖς νοσφισαμένοις τι
γεωργοῖς θάνατον τὸ πρόστιμον τεθείκασι. 
<milestone unit="section" n="4" />τῶν δ᾽ 
Ἰβήρων ἀλκιμώτατοι μέν εἰσιν οἱ καλούμενοι Λυσιτανοί,
φοροῦσι δ᾽ ἐν τοῖς πολέμοις πέλτας μικρὰς
 παντελῶς, διαπεπλεγμένας νεύροις καὶ δυναμένας
σκέπειν τὸ σῶμα περιττότερον διὰ τὴν στερεότητα:
ταύτην δ᾽ ἐν ταῖς μάχαις μεταφέροντες εὐλύτως
ἄλλοτε ἄλλως ἀπὸ τοῦ σώματος διακρούονται φιλοτέχνως
πᾶν τὸ φερόμενον ἐπ᾽ αὐτοὺς βέλος. 
<milestone unit="section" n="5" />χρῶνται 
 δὲ καὶ σαυνίοις ὁλοσιδήροις ἀγκιστρώδεσι, φοροῦσι
δὲ κράνη καὶ ξίφη παραπλήσια Κελτίβηρσιν.
ἀκοντίζουσι δ᾽ εὐστόχως καὶ μακράν, καὶ καθόλου
καρτεροπληγεῖς ὑπάρχουσιν. εὐκίνητοι δ᾽ ὄντες καὶ
κοῦφοι ῥᾳδίως καὶ φεύγουσι καὶ διώκουσι, κατὰ
 δὲ τὰς ἐν ταῖς συστάσεσι τῶν δεινῶν ὑπομονὰς
πολὺ λείπονται τῶν Κελτιβήρων. ἐπιτηδεύουσι δὲ
<pb id="v.2.p.50" />
κατὰ μὲν τὴν εἰρήνην ὄρχησίν τινα κούφην καὶ
περιέχουσαν πολλὴν εὐτονίαν σκελῶν, ἐν δὲ τοῖς
πολέμοις, πρὸς ῥυθμὸν ἐμβαίνουσι καὶ παιᾶνας
ᾄδουσιν, ὅταν ἐπίωσι τοῖς ἀντιτεταγμένοις. <milestone unit="section" n="6" /> ἴδιον
δέ τι παρὰ τοῖς Ἴβηρσι καὶ μάλιστα παρὰ τοῖς Λυσιτανοῖς
ἐπιτηδεύεται: τῶν γὰρ ἀκμαζόντων ταῖς
ἡλικίαις οἱ μάλιστα ἀπορώτατοι ταῖς οὐσίαις, ῥώμῃ
δὲ σώματος καὶ θράσει διαφέροντες, ἐφοδιάσαντες
αὑτοὺς ἀλκῇ καὶ τοῖς ὅπλοις εἰς τὰς ὀρεινὰς δυσχωρίας
ἀθροίζονται, συστήματα δὲ ποιήσαντες ἀξιόλογα
κατατρέχουσι τὴν Ἰβηρίαν καὶ λῃστεύοντες
πλούτους ἀθροίζουσι: καὶ τοῦτο διατελοῦσι πράττοντες
μετὰ πάσης καταφρονήσεως: κούφοις γὰρ
χρώμενοι καθοπλισμοῖς καὶ παντελῶς ὄντες εὐκίνητοι
καὶ ὀξεῖς δυσχειρότατοι τοῖς ἄλλοις εἰσί.
<milestone unit="section" n="7" /> καθόλου δὲ τὰς ἐν τοῖς ὄρεσι δυσχωρίας καὶ τραχύτητας
ἡγούμενοι πατρίδας εἶναι, εἰς ταύτας καταφεύγουσι,
δυσδιεξόδους οὔσας μεγάλοις καὶ βαρέσι
στρατοπέδοις. διὸ καὶ Ῥωμαῖοι πολλάκις ἐπ᾽ αὐτοὺς
στρατεύσαντες τῆς μὲν πολλῆς καταφρονήσεως ἀπέστησαν
αὐτούς, εἰς τέλος δὲ τὰ λῃστήρια καταλῦσαι
πολλάκις φιλοτιμηθέντες οὐκ ἠδυνήθησαν.
</p></div2>

<div2 type="chapter" n="35" org="uniform" sample="complete"><p><milestone unit="section" n="1" /> ἐπεὶ δὲ τὰ περὶ τῶν Ἰβήρων διήλθομεν, οὐκ
ἀνοίκειον εἶναι διαλαμβάνομεν περὶ τῶν ἐν αὐτῇ
μετάλλων ἀργυρείων διελθεῖν: αὕτη γὰρ ἡ χώρα
σχεδόν τι πλεῖστον καὶ κάλλιστον ἔχει μεταλλευόμενον
ἄργυρον καὶ πολλὰς τοῖς ἐργαζομένοις παρέχεται
προσόδους. <milestone unit="section" n="2" /> εἴρηται μὲν οὖν ἡμῖν καὶ ἐν
<pb id="v.2.p.51" />

ταῖς πρὸ ταύτης βίβλοις ἐν ταῖς περὶ Ἡρακλέους
πράξεσι τὰ κατὰ τὴν Ἰβηρίαν ὄρη τὰ καλούμενα
Πυρηναῖα: ταῦτα δὲ καὶ κατὰ τὸ ὕψος καὶ κατὰ τὸ
μέγεθος ὑπάρχει διάφορα τῶν ἄλλων: παρήκει γὰρ
 ἀπὸ τῆς κατὰ τὴν μεσημβρίαν θαλάττης σχεδὸν
ἄχρι πρὸς τὸν ὑπὸ τὰς ἄρκτους ὠκεανόν, διείργοντα
δὲ τὴν Γαλατίαν καὶ τὴν Ἰβηρίαν, ἔτι δὲ τὴν Κελτιβηρίαν,
παρεκτείνει σταδίους ὡς τρισχιλίους. 
<milestone unit="section" n="3" />πολλῶν 
δ᾽ ὄντων ἐν αὐτοῖς δρυμῶν καὶ πυκνῶν τοῖς
 δένδρεσι, φασὶν ἐν τοῖς παλαιοῖς χρόνοις ὑπό τινων
νομέων ἀφέντων πῦρ κατακαῆναι παντελῶς ἅπασαν
τὴν ὀρεινὴν χώραν: διὸ καὶ συχνὰς ἡμέρας
συνεχῶς πυρὸς ἐπιφλέγοντος καῆναι τὴν ἐπιφάνειαν
τῆς γῆς, καὶ τὰ μὲν ὄρη διὰ τὸ συμβεβηκὸς
 κληθῆναι Πυρηναῖα, τὴν δ᾽ ἐπιφάνειαν τῆς κατακεκαυμένης
χώρας ἀργύρῳ ῥυῆναι πολλῷ, καὶ χωνευθείσης
τῆς φύσεως, ἐξ ἧς ὁ ἄργυρος κατασκευάζεται,
ῥύακας γενέσθαι πολλοὺς ἀργύρου καθαροῦ.

<milestone unit="section" n="4" />τῆς δὲ τούτου χρείας ἀγνοουμένης παρὰ τοῖς ἐγχωρίοις, 
 τοὺς Φοίνικας ἐμπορίαις χρωμένους καὶ τὸ
γεγονὸς μαθόντας ἀγοράζειν τὸν ἄργυρον μικρᾶς
τινος ἀντιδόσεως ἄλλων φορτίων. διὸ δὴ τοὺς
Φοίνικας μετακομίζοντας εἴς τε τὴν Ἑλλάδα καὶ τὴν
Ἀσίαν καὶ τἄλλα πάντα ἔθνη μεγάλους περιποιήσασθαι
 πλούτους. ἐπὶ τοσοῦτο δὲ τοὺς ἐμπόρους
διατεῖναι τῆς φιλοκερδίας, ὥστε ἐπειδὰν καταγόμων
ὄντων τῶν πλοίων περιττεύῃ πολὺς ἄργυρος,
<pb id="v.2.p.52" />
ἐκκόπτειν τὸν ἐν ταῖς ἀγκύραις μόλιβδον, καὶ ἐκ
τοῦ ἀργύρου τὴν ἐκ τοῦ μολίβδου χρείαν ἀλλάττεσθαι.
<milestone unit="section" n="5" /> διόπερ ἐπὶ πολλοὺς χρόνους οἱ Φοίνικες διὰ
τῆς τοιαύτης ἐμπορίας ἐπὶ πολὺ λαβόντες αὔξησιν
ἀποικίας πολλὰς ἀπέστειλαν, τὰς μὲν εἰς Σικελίαν
καὶ τὰς σύνεγγυς ταύτης νήσους, τὰς δ᾽ εἰς τὴν Λιβύην καὶ Σαρδόνα καὶ τὴν Ἰβηρίαν.</p></div2>

<div2 type="chapter" n="36" org="uniform" sample="complete"><p><milestone unit="section" n="1" /> ὕστερον δὲ
πολλοῖς χρόνοις οἱ μὲν Ἴβηρες μαθόντες τὰ περὶ
τὸν ἄργυρον ἰδιώματα κατεσκεύασαν ἀξιόλογα μέταλλα:
διόπερ ἄργυρον κάλλιστον καὶ σχεδόν τι
πλεῖστον κατασκευάζοντες μεγάλας ἐλάμβανον προσόδους.
ὁ δὲ τρόπος τῆς μεταλλείας καὶ τῶν ἔργων
τοιοῦτός τίς ἐστι παρὰ τοῖς Ἴβηρσιν. <milestone unit="section" n="2" /> ὄντων χαλκοῦ
καὶ χρυσοῦ καὶ ἀργύρου μετάλλων θαυμαστῶν,
οἱ μὲν ἐργαζόμενοι τὰ χαλκουργεῖα τὸ τέταρτον μέρος
χαλκοῦ καθαροῦ ἐκ τῆς ὀρυττομένης γῆς λαμβάνουσι,
τῶν δ᾽ ἀργυρευόντων τινὲς ἰδιωτῶν ἐν
τρισὶν ἡμέραις Εὐβοϊκὸν ἐξαίρουσι τάλαντον: πᾶσα
γὰρ ἡ βῶλός ἐστι ψήγματος συμπεπηγότος καὶ ἀπολάμποντος
μεστή. διὸ καὶ θαυμάσαι τις ἂν τήν τε
τῆς χώρας φύσιν καὶ τὴν φιλοπονίαν τῶν ἐργαζομένων
αὐτὴν ἀνθρώπων. <milestone unit="section" n="3" /> τὸ μὲν οὖν πρῶτον οἱ
τυχόντες τῶν ἰδιωτῶν προσεκαρτέρουν τοῖς μετάλλοις,
καὶ μεγάλους ἀπεφέροντο πλούτους διὰ τὴν
ἑτοιμότητα καὶ δαψίλειαν τῆς ἀργυρίτιδος γῆς: ὕστερον
δὲ τῶν Ῥωμαίων κρατησάντων τῆς Ἰβηρίας,
πλῆθος Ἰταλῶν ἐπεπόλασε τοῖς μετάλλοις, καὶ μεγάλους
<pb id="v.2.p.53" />
ἀπεφέροντο πλούτους διὰ τὴν φιλοκερδίαν.

<milestone unit="section" n="4" />ὠνούμενοι γὰρ πλῆθος ἀνδραπόδων παραδιδόασι 
τοῖς ἐφεστηκόσι ταῖς μεταλλικαῖς ἐργασίαις: οὗτοι
δὲ κατὰ πλείονας τόπους ἀνοίξαντες στόμια καὶ
 κατὰ βάθους ὀρύττοντες τὴν γῆν ἐρευνῶσι τὰς πολυαργύρους
καὶ πολυχρύσους πλάκας τῆς γῆς: καταβαίνοντές
τε οὐ μόνον εἰς μῆκος, ἀλλὰ καὶ εἰς
βάθος παρεκτείνοντες ἐπὶ πολλοὺς σταδίους τὰ ὀρύγματα,
καὶ πλαγίας καὶ σκολιὰς διαδύσεις ποικίλως
 μεταλλουργοῦντες, ἀνάγουσιν ἐκ βυθῶν τὴν τὸ κέρδος αὐτοῖς παρεχομένην βῶλον.</p></div2>

<div2 type="chapter" n="37" org="uniform" sample="complete"><p><milestone unit="section" n="1" />μεγάλην δ᾽ ἔχει
παραλλαγὴν τὰ μέταλλα ταῦτα συγκρινόμενα τοῖς
κατὰ τὴν Ἀττικήν. ἐκεῖνα μὲν γὰρ οἱ μεταλλεύοντες
καὶ πρὸς ταῖς ἐργασίαις μεγάλας προϊέμενοι δαπάνας
 ἃ μὲν ἤλπισαν ἐνίοτε λαβεῖν οὐκ ἔλαβον, ἃ δ᾽ εἶχον
ἀπέβαλον, ὥστε δοκεῖν αὐτοὺς ὥσπερ αἰνίγματος
τρόπον ἀτυχεῖν: 
<milestone unit="section" n="2" />οἱ δὲ κατὰ τὴν Σπανίαν μεταλλουργοὶ 
ταῖς ἐλπίσι μεγάλους σωρεύουσι πλούτους
ἐκ τούτων τῶν ἐργασιῶν. τῶν γὰρ πρώτων ἔργων
 ἐπιτυγχανομένων διὰ τὴν τῆς γῆς εἰς τοῦτο τὸ γένος
ἀρετὴν ἀεὶ μᾶλλον εὑρίσκουσι λαμπροτέρας
φλέβας, γεμούσας ἀργύρου τε καὶ χρυσοῦ: πᾶσα
γὰρ ἡ σύνεγγυς γῆ διαπέπλεκται πολυμερῶς τοῖς
 ἑλιγμοῖς τῶν ῥάβδων. 
<milestone unit="section" n="3" />ἐνίοτε δὲ καὶ κατὰ βάθους 
 ἐμπίπτουσι ποταμοῖς ῥέουσιν ὑπὸ τὴν γῆν, ὧν τῆς
βίας περιγίνονται διακόπτοντες τὰς ῥύσεις αὐτῶν
<pb id="v.2.p.54" />
τὰς ἐμπιπτούσας τοῖς ὀρύγμασι πλαγίοις. ταῖς γὰρ
ἀδιαψεύστοις τοῦ κέρδους προσδοκίαις πιεζόμενοι
πρὸς τὸ τέλος ἄγουσι τὰς ἰδίας ἐπιβολάς, καὶ τὸ
πάντων παραδοξότατον, ἀπαρύτουσι τὰς ῥύσεις τῶν
ὑδάτων τοῖς Αἰγυπτιακοῖς λεγομένοις κοχλίαις, οὓς
Ἀρχιμήδης ὁ Συρακόσιος εὗρεν, ὅτε παρέβαλεν εἰς
Αἴγυπτον: διὰ δὲ τούτων συνεχῶς ἐκ διαδοχῆς
παραδιδόντες μέχρι τοῦ στομίου, τὸν τῶν μετάλλων
τόπον ἀναξηραίνουσι καὶ κατασκευάζουσιν εὔθετον
πρὸς τὴν τῆς ἐργασίας πραγματείαν. <milestone unit="section" n="4" /> φιλοτέχνου
δ᾽ ὄντος τοῦ ὀργάνου καθ᾽ ὑπερβολήν, διὰ τῆς τυχούσης
ἐργασίας ἄπλατον ὕδωρ ἀναρριπτεῖται παραδόξως,
καὶ πᾶν τὸ ποτάμιον ῥεῦμα ῥᾳδίως ἐκ βυθοῦ
πρὸς τὴν ἐπιφάνειαν ἐκχεῖται. θαυμάσαι δ᾽
ἄν τις εἰκότως τοῦ τεχνίτου τὴν ἐπίνοιαν οὐ μόνον
ἐν τούτοις, ἀλλὰ καὶ ἐν ἄλλοις πολλοῖς καὶ μείζοσι,
διαβεβοημένοις κατὰ πᾶσαν τὴν οἰκουμένην, περὶ
ὧν τὰ κατὰ μέρος ὅταν ἐπὶ τὴν Ἀρχιμήδους ἡλικίαν ἔλθωμεν ἀκριβῶς διέξιμεν.</p></div2>

<div2 type="chapter" n="38" org="uniform" sample="complete"><p><milestone unit="section" n="1" /> οἱ δ᾽ οὖν ταῖς
ἐργασίαις τῶν μετάλλων ἐνδιατρίβοντες τοῖς μὲν
κυρίοις ἀπίστους τοῖς πλήθεσι προσόδους περιποιοῦσιν,
αὐτοὶ δὲ κατὰ γῆς ἐν τοῖς ὀρύγμασι καὶ
καθ᾽ ἡμέραν καὶ νύκτα καταξαινόμενοι τὰ σώματα,
πολλοὶ μὲν ἀποθνήσκουσι διὰ τὴν ὑπερβολὴν τῆς
κακοπαθείας: ἄνεσις γὰρ ἢ παῦλα τῶν ἔργων οὐκ
ἔστιν αὐτοῖς, ἀλλὰ <del status="unremarkable">ταῖς</del> τῶν ἐπιστατῶν πληγαῖς
<pb id="v.2.p.55" />
ἀναγκαζόντων ὑπομένειν τὴν δεινότητα τῶν κακῶν
ἀτυχῶς προΐενται τὸ ζῆν, τινὲς δὲ ταῖς δυνάμεσι
τῶν σωμάτων καὶ ταῖς τῶν ψυχῶν καρτερίαις ὑπομένοντες
πολυχρόνοιον ἔχουσι τὴν ταλαιπωρίαν: αἱρετώτερος
 γὰρ αὐτοῖς ὁ θάνατός ἐστι τοῦ ζῆν διὰ
τὸ μέγεθος τῆς ταλαιπωρίας. 
<milestone unit="section" n="2" />πολλῶν δ᾽ ὄντων 
περὶ τὰς προειρημένας μεταλλείας παραδόξων, οὐχ
ἥκιστ᾽ ἄν τις θαυμάσειε διότι τῶν μεταλλουργείων
οὐδὲν πρόσφατον ἔχει τὴν ἀρχήν, πάντα δ᾽ ὑπὸ
 τῆς Καρχηδονίων φιλαργυρίας ἀνεῴχθη καθ᾽ ὃν
καιρὸν καὶ τῆς Ἰβηρίας ἐπεκράτουν. ἐκ τούτων γὰρ
ἔσχον τὴν ἐπὶ πλέον αὔξησιν, μισθούμενοι τοὺς
κρατίστους στρατιώτας καὶ διὰ τούτων πολλοὺς καὶ
μεγάλους πολέμους διαπολεμήσαντες. 
<milestone unit="section" n="3" />καθόλου γὰρ 
 ἀεὶ Καρχηδόνιοι διεπολέμουν οὔτε πολιτικοῖς στρατιώταις
οὔτε τοῖς ἀπὸ τῶν συμμάχων ἀθροιζομένοις
πεποιθότες, ἀλλὰ καὶ Ῥωμαίους καὶ Σικελιώτας καὶ
τοὺς κατὰ τὴν Λιβύην οἰκοῦντας εἰς <del status="unremarkable">τοὺς</del> μεγίστους
 ἦγον κινδύνους καταπλουτομαχοῦντες ἅπαντας διὰ
 τὴν ἐκ τῶν μετάλλων γινομένην εὐπορίαν. δεινοὶ
γάρ, ὡς ἔοικεν, ὑπῆρξαν οἱ Φοίνικες ἐκ παλαιῶν
χρόνων εἰς τὸ κέρδος εὑρεῖν, οἱ δ᾽ ἀπὸ τῆς Ἰταλίας
εἰς τὸ μηδὲν μηδενὶ τῶν ἄλλων καταλιπεῖν.

<milestone unit="section" n="4" />γίνεται δὲ καὶ καττίτερος ἐν πολλοῖς τόποις τῆς 
 Ἰβηρίας, οὐκ ἐξ ἐπιπολῆς εὑρισκόμενος, ὡς ἐν ταῖς
ἱστορίαις τινὲς τεθρυλήκασιν, ἀλλ᾽ ὀρυττόμενος καὶ
<pb id="v.2.p.56" />
χωνευόμενος ὁμοίως ἀργύρῳ τε καὶ χρυσῷ. ὑπεράνω
γὰρ τῆς τῶν Λυσιτανῶν χώρας ἔστι μέταλλα πολλὰ
τοῦ καττιτέρου, κατὰ τὰς προκειμένας τῆς Ἰβηρίας ἐν
τῷ ὠκεανῷ νησῖδας τὰς ἀπὸ τοῦ συμβεβηκότος
Καττιτερίδας ὠνομασμένας. <milestone unit="section" n="5" /> πολὺς δὲ καὶ ἐκ τῆς
Πρεττανικῆς νήσου διακομίζεται πρὸς τὴν κατ᾽ ἀντικρὺ
κειμένην Γαλατίαν, καὶ διὰ τῆς μεσογείου
Κελτικῆς ἐφ᾽ ἵππων ὑπὸ τῶν ἐμπόρων ἄγεται παρά
τε τοὺς Μασσαλιώτας καὶ εἰς τὴν ὀνομαζομένην
πόλιν Ναρβῶνα: αὕτη δ᾽ ἐστὶν ἄποικος μὲν Ῥωμαίων,
διὰ δὲ τὴν εὐκαιρίαν <del status="unremarkable">καὶ τὴν εὐπορίαν</del> μέγιστον
ἐμπόριον ἔχουσα τῶν ἐν ἐκείνοις τοῖς τόποις.
</p></div2>

<div2 type="chapter" n="39" org="uniform" sample="complete"><p><milestone unit="section" n="1" /> ἡμεῖς δ᾽ ἐπεὶ τὰ κατὰ τοὺς Γαλάτας καὶ τοὺς
Κελτίβηρας, ἔτι δ᾽ Ἴβηρας διήλθομεν, ἐπὶ τοὺς
Λίγυας μεταβησόμεθα. οὗτοι γὰρ νέμονται μὲν
χώραν τραχεῖαν καὶ παντελῶς λυπράν, τοῖς δὲ πόνοις
καὶ ταῖς κατὰ τὴν λειτουργίαν συνεχέσι κακοπαθείαις
ἐπίπονόν τινα βίον καὶ ἀτυχῆ ζῶσι.
<milestone unit="section" n="2" /> καταδένδρου γὰρ τῆς χώρας οὔσης, οἱ μὲν αὐτῶν ὑλοτομοῦσι
δἰ ὅλης τῆς ἡμέρας σιδηροφοροῦντες ἐνεργοὺς
πελέκεις καὶ βαρεῖς, οἱ δὲ τὴν γῆν ἐργαζόμενοι
τὸ πλέον πέτρας λατομοῦσι διὰ τὴν ὑπερβολὴν
τῆς τραχύτητος: οὐδεμίαν γὰρ βῶλον τοῖς ἐργαλείοις
ἀνασπῶσιν ἄνευ λίθου. καὶ τοιαύτην ἔχοντες
ἐν τοῖς ἔργοις κακοπάθειαν τῇ συνεχείᾳ περιγίνονται
τῆς φύσεως, καὶ πολλὰ μοχθήσαντες ὀλίγους
<pb id="v.2.p.57" />
καρποὺς καὶ μόγις λαμβάνουσι. διὰ δὲ τὴν συνέχειαν
τῶν γυμνασιῶν καὶ τὸ τῆς τροφῆς ἐλλιπὲς
τοῖς σώμασιν ὑπάρχουσιν ἰσχνοὶ καὶ εὔτονοι. πρὸς
δὲ τὴν κακοπάθειαν ταύτην συνεργοὺς ἔχουσι τὰς
 γυναῖκας, εἰθισμένας ἐπ᾽ ἴσης τοῖς ἀνδράσιν ἐργάζεσθαι.

<milestone unit="section" n="3" />κυνηγίας δὲ ποιοῦνται συνεχεῖς, ἐν αἷς 
πολλὰ τῶν θηρίων χειρούμενοι τὴν ἐκ τῶν καρπῶν
σπάνιν διορθοῦνται. διόπερ ἐμβιοῦντες ὄρεσι χιονοβολουμένοις
καὶ τραχύτητας ἀπίστους ὀρειβατεῖν
 εἰωθότες, εὔτονοι καὶ μυώδεις γίνονται τοῖς σώμασιν.

<milestone unit="section" n="4" />ἔνιοι δὲ διὰ τὴν παρ᾽ αὐτοῖς σπανοκαρπίαν 
πίνουσι μὲν ὕδωρ, σαρκοφαγοῦσι δὲ τὰς τῶν ἡμέρων
τε καὶ ἀγρίων ζῴων σάρκας καὶ τῶν ἀπὸ τῆς
χώρας λαχάνων ἐμπίμπλανται, τὴν χώραν ἔχοντες
 ἄβατον τοῖς προσφιλεστάτοις τῶν θεῶν Δήμητρι
 καὶ Διονύσῳ. 
<milestone unit="section" n="5" />νυκτερεύουσι δ᾽ ἐπὶ τῆς χώρας σπανίως 
μὲν ἔν τισιν εὐτελέσιν ἐπαύλεσιν ἢ καλιαῖς,
τὰ δὲ πολλὰ ἐν ταῖς κοίλαις πέτραις καὶ σπηλαίοις
αὐτοφυέσι καὶ δυναμένοις σκέπην ἱκανὴν παρέχεσθαι.
 
<milestone unit="section" n="6" />ἀκολούθως δὲ τούτοις καὶ τἄλλα ποιοῦσι, 
διαφυλάττοντες τὸν ἀρχαῖον καὶ ἀκατάσκευον βίον.
καθόλου δ᾽ ἐν τοῖς τόποις αἱ μὲν γυναῖκες ἀνδρῶν,
οἱ δ᾽ ἄνδρες θηρίων ἔχουσιν εὐτονίαν καὶ ἀλκήν.
πολλάκις γοῦν φασιν ἐν ταῖς στρατείαις τὸν μέγιστον
 τῶν Γαλατῶν ὑπὸ Λίγυος ἰσχνοῦ παντελῶς ἐκ
προκλήσεως μονομαχήσαντα ἀνῃρῆσθαι. 
<milestone unit="section" n="7" />ὁπλισμὸν 
δ᾽ ἔχουσιν οἱ Λίγυες ἐλαφρότερον τῶν Ῥωμαίων
τῇ κατασκευῇ: σκεπάζει γὰρ αὐτοὺς παραμήκης θυρεὸς
<pb id="v.2.p.58" />
εἰς τὸν Γαλατικὸν ῥυθμὸν δεδημιουργημένος
καὶ χιτὼν συνειλημμένος ζωστῆρι, καὶ περιτίθενται
θηρίων δορὰς καὶ ξίφος σύμμετρον: τινὲς δ᾽ αὐτῶν
διὰ τὴν ἐπιμιξίαν τῆς Ῥωμαίων πολιτείας μετεσχημάτισαν
τὸν ὁπλισμόν, ἐξομοιοῦντες ἑαυτοὺς τοῖς
ἡγουμένοις. <milestone unit="section" n="8" /> θρασεῖς δ᾽ εἰσὶ καὶ γενναῖοι οὐ μόνον
εἰς πόλεμον, ἀλλὰ καὶ πρὸς τὰς ἐν τῷ βίῳ περιστάσεις
τὰς ἐχούσας δεινότητας. ἐμπορευόμενοι γὰρ
πλέουσι τὸ Σαρδόνιον καὶ τὸ Λιβυκὸν πέλαγος,
ἑτοίμως ἑαυτοὺς ῥιπτοῦντες εἰς ἀβοηθήτους κινδύνους:
σκάφεσι γὰρ χρώμενοι τῶν σχεδιῶν εὐτελεστέροις
καὶ τοῖς ἄλλοις τοῖς κατὰ ναῦν χρησίμοις
ἥκιστα κατεσκευασμένοις ὑπομένουσι τὰς ἐκ τῶν
χειμώνων φοβερωτάτας περιστάσεις καταπληκτικῶς.
</p></div2>

<div2 type="chapter" n="40" org="uniform" sample="complete"><p><milestone unit="section" n="1" /> λείπεται δ᾽ ἡμῖν εἰπεῖν περὶ τῶν Τυρρηνῶν.
οὗτοι γὰρ τὸ μὲν παλαιὸν ἀνδρείᾳ διενεγκόντες
χώραν πολλὴν κατεκτήσαντο καὶ πόλεις ἀξιολόγους
καὶ πολλὰς ἔκτισαν. ὁμοίως δὲ καὶ ναυτικαῖς δυνάμεσιν
ἰσχύσαντες καὶ πολλοὺς χρόνους θαλαττοκρατήσαντες
τὸ μὲν παρὰ τὴν Ἰταλίαν πέλαγος ἀφ᾽
ἑαυτῶν ἐποίησαν Τυρρηνικὸν προσαγορευθῆναι, τὰ
δὲ κατὰ τὰς πεζὰς δυνάμεις ἐκπονήσαντες τήν τε
σάλπιγγα λεγομένην ἐξεῦρον, εὐχρηστοτάτην μὲν εἰς
τοὺς πολέμους, ἀπ᾽ ἐκείνων δ᾽ ὀνομασθεῖσαν Τυρρηνήν,
τό τε περὶ τοὺς ἡγουμένους στρατηγοὺς
ἀξίωμα κατεσκεύασαν, περιθέντες τοῖς ἡγουμένοις
<pb id="v.2.p.59" />
ῥαβδούχους καὶ δίφρον ἐλεφάντινον καὶ περιπόρφυρον
τήβενναν, ἔν τε ταῖς οἰκίαις τὰ περίστῳα
πρὸς τὰς τῶν θεραπευόντων ὄχλων ταραχὰς ἐξεῦρον
εὐχρηστίαν: ὧν τὰ πλεῖστα Ῥωμαῖοι μιμησάμενοι
 καὶ πρὸς τὸ κάλλιον αὐξήσαντες μετήνεγκαν
ἐπὶ τὴν ἰδίαν πολιτείαν. 
<milestone unit="section" n="2" />γράμματα δὲ καὶ φυσιολογίαν 
καὶ θεολογίαν ἐξεπόνησαν ἐπὶ πλέον, καὶ
τὰ περὶ τὴν κεραυνοσκοπίαν μάλιστα πάντων ἀνθρώπων
 ἐξειργάσαντο: διὸ καὶ μέχρι τῶν νῦν χρόνων
 οἱ τῆς οἰκουμένης σχεδὸν ὅλης ἡγούμενοι
θαυμάζουσί τε τοὺς ἄνδρας καὶ κατὰ τὰς ἐν τοῖς
κεραυνοῖς διοσημείας τούτοις ἐξηγηταῖς χρῶνται.

<milestone unit="section" n="3" />χώραν δὲ νεμόμενοι πάμφορον, καὶ ταύτην ἐξεργαζόμενοι, 
καρπῶν ἀφθονίαν ἔχουσιν οὐ μόνον πρὸς
 τὴν ἀρκοῦσαν διατροφήν, ἀλλὰ καὶ πρὸς ἀπόλαυσιν
δαψιλῆ καὶ τρυφὴν ἀνήκουσαν. παρατίθενται
γὰρ δὶς τῆς ἡμέρας τραπέζας πολυτελεῖς καὶ τἄλλα
τὰ πρὸς τὴν ὑπερβάλλουσαν τρυφὴν οἰκεῖα, στρωμνὰς
μὲν ἀνθεινὰς κατασκευάζοντες, ἐκπωμάτων δ᾽
 ἀργυρῶν παντοδαπῶν πλῆθος καὶ τῶν διακονούντων
οἰκετῶν οὐκ ὀλίγον ἀριθμὸν ἡτοιμακότες: καὶ
τούτων οἱ μὲν εὐπρεπείᾳ διαφέροντές εἰσιν, οἱ δ᾽
ἐσθῆσι πολυτελεστέραις ἢ κατὰ δουλικὴν ἀξίαν κεκόσμηνται.

<milestone unit="section" n="4" />οἰκήσεις τε παντοδαπὰς ἰδιαζούσας ἔχουσι 
 παρ᾽ αὐτοῖς οὐ μόνον οἱ θεράποντες, ἀλλὰ καὶ τῶν
ἐλευθέρων οἱ πλείους. καθόλου δὲ τὴν μὲν ἐκ παλαιῶν
<pb id="v.2.p.60" />
χρόνων παρ᾽ αὐτοῖς ζηλουμένην ἀλκὴν ἀποβεβλήκασιν,
ἐν πότοις δὲ καὶ ῥᾳθυμίαις ἀνάνδροις
βιοῦντες οὐκ ἀλόγως τὴν τῶν πατέρων δόξαν ἐν
τοῖς πολέμοις ἀποβεβλήκασι. <milestone unit="section" n="5" /> συνεβάλετο δ᾽ αὐτοῖς
πρὸς τὴν τρυφὴν οὐκ ἐλάχιστον καὶ ἡ τῆς χώρας
ἀρετή: πάμφορον γὰρ καὶ παντελῶς εὔγειον νεμόμενοι
παντὸς καρποῦ πλῆθος ἀποθησαυρίζουσιν.
καθόλου γὰρ ἡ Τυρρηνία παντελῶς εὔγειος οὖσα
πεδίοις ἀναπεπταμένοις ἐγκάθηται καὶ βουνοειδέσιν
ἀναστήμασι τόπων διείληπται γεωργησίμοις: ὑγρὰ
δὲ μετρίως ἐστὶν οὐ μόνον κατὰ τὴν χειμερινὴν
ὥραν, ἀλλὰ καὶ κατὰ τὸν τοῦ θέρους καιρόν.
</p></div2>

<div2 type="chapter" n="41" org="uniform" sample="complete"><p><milestone unit="section" n="1" /> ἐπεὶ δὲ περὶ τῆς πρὸς ἑσπέραν κεκλιμένης χώρας
καὶ τῆς πρὸς τὰς ἄρκτους νενευκυίας, ἔτι δὲ
τῶν κατὰ τὸν ὠκεανὸν νήσων διεξήλθομεν, ἐν μέρει
διέξιμεν περὶ τῶν κατὰ τὴν μεσημβρίαν νήσων
τῶν ἐν ὠκεανῷ τῆς Ἀραβίας τῆς πρὸς ἀνατολὴν
κεκλιμένης καὶ προσοριζούσης τῇ καλουμένῃ Κεδρωσίᾳ.
<milestone unit="section" n="2" /> ἡ μὲν γὰρ χώρα πολλαῖς κώμαις καὶ πόλεσιν
ἀξιολόγοις κατοικεῖται, καὶ τούτων αἱ μὲν ἐπὶ χωμάτων
ἀξιολόγων κεῖνται, αἱ δ᾽ ἐπὶ γεωλόφων ἢ πεδίων
καθίδρυνται: ἔχουσι δ᾽ αὐτῶν αἱ μέγισται
βασίλεια κατεσκευασμένα πολυτελῶς, πλῆθος οἰκητόρων
ἔχοντα καὶ κτήσεις ἱκανάς. <milestone unit="section" n="3" /> πᾶσα δ᾽ αὐτῶν ἡ
χώρα γέμει θρεμμάτων παντοδαπῶν, καρποφοροῦσα
καὶ νομὰς ἀφθόνους παρεχομένη τοῖς βοσκήμασι:
ποταμοί τε πολλοὶ διαρρέοντες ἐν αὐτῇ πολλὴν ἀρδεύουσι
<pb id="v.2.p.61" />
χώραν, συνεργοῦντες πρὸς τελείαν αὔξησιν
τῶν καρπῶν. διὸ καὶ τῆς Ἀραβίας ἡ πρωτεύουσα
 τῇ ἀρετῇ προσηγορίαν ἔλαβεν οἰκείαν, εὐδαίμων
ὀνομασθεῖσα. 
<milestone unit="section" n="4" />ταύτης δὲ κατὰ τὰς ἐσχατιὰς τῆς 
 παρωκεανίτιδος χώρας κατ᾽ ἀντικρὺ νῆσοι κεῖνται
πλείους, ὧν τρεῖς εἰσιν ἄξιαι τῆς ἱστορικῆς ἀναγραφῆς,
μία μὲν ἡ προσαγορευομένη Ἱερά, καθ᾽
ἣν οὐκ ἔξεστι τοὺς τετελευτηκότας θάπτειν, ἑτέρα
δὲ πλησίον ταύτης, ἀπέχουσα σταδίους ἑπτά, εἰς
 ἣν κομίζουσι τὰ σώματα τῶν ἀποθανόντων ταφῆς
ἀξιοῦντες. ἡ δ᾽ οὖν Ἱερὰ τῶν μὲν ἄλλων καρπῶν
ἄμοιρός ἐστι, φέρει δὲ λιβανωτοῦ τοσοῦτο πλῆθος,
ὥστε διαρκεῖν καθ᾽ ὅλην τὴν οἰκουμένην πρὸς τὰς
τῶν θεῶν τιμάς: ἔχει δὲ καὶ σμύρνης πλῆθος διάφορον
 καὶ τῶν ἄλλων θυμιαμάτων παντοδαπὰς φύσεις,
παρεχομένας πολλὴν εὐωδίαν. 
<milestone unit="section" n="5" />ἡ δὲ φύσις 
ἐστὶ τοῦ λιβανωτοῦ καὶ ἡ κατασκευὴ τοιάδε: δένδρον
ἐστὶ τῷ μὲν μεγέθει μικρόν, τῇ δὲ προσόψει
τῇ ἀκάνθῃ τῇ Αἰγυπτίᾳ τῇ λευκῇ παρεμφερές, τὰ
 δὲ φύλλα τοῦ δένδρου ὅμοια τῇ ὀνομαζομένῃ ἰτέᾳ,
καὶ τὸ ἄνθος ἐπ᾽ αὐτῷ φύεται χρυσοειδές, ὁ δὲ
λιβανωτὸς γινόμενος ἐξ αὐτοῦ ὀπίζεται ὡς ἂν δάκρυον.

<milestone unit="section" n="6" />τὸ δὲ τῆς σμύρνης δένδρον ὅμοιόν ἐστι 
τῇ σχίνῳ, τὸ δὲ φύλλον ἔχει λεπτότερον καὶ πυκνότερον.
 ὀπίζεται δὲ περισκαφείσης τῆς γῆς ἀπὸ
τῶν ῥιζῶν, καὶ ὅσα μὲν αὐτῶν ἐν ἀγαθῇ γῇ πέφυκεν,
ἐκ τούτων γίνεται δὶς τοῦ ἐνιαυτοῦ, ἔαρος
καὶ θέρους: καὶ ὁ μὲν πυρρὸς ἐαρινὸς ὑπάρχει διὰ
<pb id="v.2.p.62" />
τὰς δρόσους, ὁ δὲ λευκὸς θερινός ἐστι. τοῦ δὲ
παλιούρου συλλέγουσι τὸν καρπόν, καὶ χρῶνται
βρωτοῖς καὶ ποτοῖς καὶ πρὸς τὰς κοιλίας τὰς ῥεούσας φαρμάκῳ.</p></div2>

<div2 type="chapter" n="42" org="uniform" sample="complete"><p><milestone unit="section" n="1" /> διῄρηται δὲ τοῖς ἐγχωρίοις ἡ χώρα,
καὶ ταύτης ὁ βασιλεὺς λαμβάνει τὴν κρατίστην, καὶ
τῶν καρπῶν τῶν γινομένων ἐν τῇ νήσῳ δεκάτην
λαμβάνει. τὸ δὲ πλάτος τῆς νήσου φασὶν εἶναι
σταδίων ὡς διακοσίων. <milestone unit="section" n="2" /> κατοικοῦσι δὲ τὴν νῆσον
οἱ καλούμενοι Παγχαῖοι, καὶ τόν τε λιβανωτὸν καὶ
τὴν σμύρναν κομίζουσιν εἰς τὸ πέραν καὶ πωλοῦσι
τοῖς τῶν Ἀράβων ἐμπόροις, παρ᾽ ὧν ἄλλοι τὰ <del status="unremarkable">τοιαῦτα</del>
φορτία ὠνούμενοι διακομίζουσιν εἰς τὴν Φοινίκην
καὶ Κοίλην Συρίαν, ἔτι δ᾽ Αἴγυπτον, τὸ δὲ
τελευταῖον ἐκ τούτων τῶν τόπων ἔμποροι διακομίζουσιν
εἰς πᾶσαν τὴν οἰκουμένην. <milestone unit="section" n="3" /> ἔστι δὲ καὶ ἄλλη
νῆσος μεγάλη, τῆς προειρημένης ἀπέχουσα σταδίους
τριάκοντα, εἰς τὸ πρὸς ἕω μέρος τοῦ ὠκεανοῦ κειμένη,
τῷ μήκει πολλῶν τινων σταδίων: ἀπὸ γὰρ
τοῦ πρὸς ἀνατολὰς ἀνήκοντος ἀκρωτηρίου φασὶ θεωρεῖσθαι
τὴν Ἰνδικὴν ἀέριον διὰ τὸ μέγεθος τοῦ 
<milestone unit="section" n="4" /> διαστήματος. ἔχει δ᾽ ἡ Παγχαία κατ᾽ αὐτὴν πολλὰ
τῆς ἱστορικῆς ἀναγραφῆς ἄξια. κατοικοῦσι δ᾽ αὐτὴν
αὐτόχθονες μὲν οἱ Παγχαῖοι λεγόμενοι, ἐπήλυδες
δ᾽ Ὠκεανῖται καὶ Ἰνδοὶ καὶ Σκύθαι καὶ Κρῆτες.
<milestone unit="section" n="5" /> πόλις δ᾽ ἔστιν ἀξιόλογος ἐν αὐτῇ, προσαγορευομένη
μὲν Πανάρα, εὐδαιμονίᾳ δὲ διαφέρουσα.
οἱ δὲ ταύτην οἰκοῦντες καλοῦνται μὲν ἱκέται τοῦ
Διὸς τοῦ Τριφυλίου, μόνοι δ᾽ εἰσὶ τῶν τὴν Παγχαίαν
<pb id="v.2.p.63" />
χώραν οἰκούντων αὐτόνομοι καὶ ἀβασίλευτοι.
ἄρχοντας δὲ καθιστᾶσι κατ᾽ ἐνιαυτὸν τρεῖς: οὗτοι
δὲ θανάτου μὲν οὐκ εἰσὶ κύριοι, τὰ δὲ λοιπὰ πάντα
διακρίνουσι: καὶ αὐτοὶ δὲ οὗτοι τὰ μέγιστα ἐπὶ τοὺς
 ἱερεῖς ἀναφέρουσιν. 
<milestone unit="section" n="6" />ἀπὸ δὲ ταύτης τῆς πόλεως ἀπέχει 
σταδίους ὡς ἑξήκοντα ἱερὸν Διὸς Τριφυλίου,
κείμενον μὲν ἐν χώρᾳ πεδιάδι, θαυμαζόμενον δὲ
μάλιστα διά τε τὴν ἀρχαιότητα καὶ τὴν πολυτέλειαν τῆς κατασκευῆς καὶ τὴν τῶν τόπων εὐφυΐαν.</p></div2>

<div2 type="chapter" n="43" org="uniform" sample="complete"><p><milestone unit="section" n="1" />τὸ
 μὲν οὖν περὶ τὸ ἱερὸν πεδίον συνηρεφές ἐστι παντοίοις
δένδρεσιν, οὐ μόνον καρποφόροις, ἀλλὰ καὶ
τοῖς ἄλλοις τοῖς δυναμένοις τέρπειν τὴν ὅρασιν:
κυπαρίττων τε γὰρ ἐξαισίων τοῖς μεγέθεσι καὶ πλατάνων
καὶ δάφνης καὶ μυρσίνης καταγέμει, πλήθοντος
 τοῦ τόπου ναματιαίων ὑδάτων. 
<milestone unit="section" n="2" />πλησίον 
γὰρ τοῦ τεμένους ἐκ τῆς γῆς ἐκπίπτει τηλικαύτη
τὸ μέγεθος πηγὴ γλυκέος ὕδατος, ὥστε ποταμὸν ἐξ
αὐτῆς γίνεσθαι πλωτόν: ἐκ τούτου δ᾽ εἰς πολλὰ
μέρη τοῦ ὕδατος διαιρουμένου, καὶ τούτων ἀρδευομένων,
 κατὰ πάντα τὸν τοῦ πεδίου τόπον συνάγκειαι
δένδρων ὑψηλῶν πεφύκασι συνεχεῖς, ἐν αἱς
πλῆθος ἀνδρῶν ἐν τοῖς τοῦ θέρους καιροῖς ἐνδιατρίβει,
ὀρνέων τε πλῆθος παντοδαπῶν ἐννεοττεύεται,
ταῖς χρόαις διάφορα καὶ ταῖς μελῳδίαις μεγάλην
 παρεχόμενα τέρψιν, κηπεῖαί τε παντοδαπαὶ καὶ
λειμῶνες πολλοὶ καὶ διάφοροι ταῖς χλόαις καὶ τοῖς
<pb id="v.2.p.64" />
ἄνθεσιν, ὥστε τῇ θεοπρεπείᾳ τῆς προσόψεως ἄξιον
τῶν ἐγχωρίων θεῶν φαίνεσθαι. <milestone unit="section" n="3" /> ἦν δὲ καὶ τῶν φοινίκων
στελέχη μεγάλα καὶ καρποφόρα διαφερόντως
καὶ καρύαι πολλαὶ ἀκροδρύων δαψιλεστάτην τοῖς
ἐγχωρίοις ἀπόλαυσιν παρεχόμεναι. χωρὶς δὲ τούτων
ὑπῆρχον ἄμπελοί τε πολλαὶ καὶ παντοδαπαί, αἳ
πρὸς ὕψος ἀνηγμέναι καὶ διαπεπλεγμέναι ποικίλως
τὴν πρόσοψιν ἡδεῖαν ἐποίουν καὶ τὴν ἀπόλαυσιν τῆς ὥρας ἑτοιμοτάτην παρείχοντο.</p></div2>

<div2 type="chapter" n="44" org="uniform" sample="complete"><p><milestone unit="section" n="1" /> ὁ δὲ ναὸς ὑπῆρχεν
ἀξιόλογος ἐκ λίθου λευκοῦ, τὸ μῆκος ἔχων δυεῖν
πλέθρων, τὸ δὲ πλάτος ἀνάλογον τῷ μήκει: κίοσι
δὲ μεγάλοις καὶ παχέσιν ὑπήρειστο καὶ γλυφαῖς
φιλοτέχνοις διειλημμένος: ἀγάλματά τε τῶν θεῶν
ἀξιολογώτατα, τῇ τέχνῃ διάφορα καὶ τοῖς βάρεσι
θαυμαζόμενα. <milestone unit="section" n="2" /> κύκλῳ δὲ τοῦ ναοῦ τὰς οἰκίας εἶχον
οἱ θεραπεύοντες τοὺς θεοὺς ἱερεῖς, δι᾽ ὧν ἅπαντα
τὰ περὶ τὸ τέμενος διῳκεῖτο. ἀπὸ δὲ τοῦ ναοῦ
δρόμος κατεσκεύαστο, τὸ μὲν μῆκος σταδίων τεττάρων,
<milestone unit="section" n="3" /> τὸ δὲ πλάτος πλέθρου. παρὰ δὲ τὴν πλευρὰν
ἑκατέραν τοῦ δρόμου χαλκεῖα μεγάλα κεῖται, τὰς
βάσεις ἔχοντα τετραγώνους: ἐπ᾽ ἐσχάτῳ δὲ τοῦ δρόμου
τὰς πηγὰς ἔχει λάβρως ἐκχεομένας ὁ προειρημένος
ποταμός. ἔστι δὲ τὸ φερόμενον ῥεῦμα τῇ
λευκότητι καὶ γλυκύτητι διαφέρον, πρός τε τὴν τοῦ
σώματος ὑγίειαν πολλὰ συμβαλλόμενον τοῖς χρωμένοις:
<pb id="v.2.p.65" />
ὀνομάζεται δ᾽ ὁ ποταμὸς οὗτος ἡλίου ὕδωρ.

<milestone unit="section" n="4" />περιέχει δὲ τὴν πηγὴν ὅλην κρηπὶς λιθίνη πολυτελής, 
διατείνουσα παρ᾽ ἑκατέραν πλευρὰν σταδίους
τέτταρας: ἄχρι δὲ τῆς ἐσχάτης κρηπῖδος ὁ τόπος
 οὐκ ἔστι βάσιμος ἀνθρώπῳ πλὴν τῶν ἱερέων. 
<milestone unit="section" n="5" />τὸ 
δ᾽ ὑποκείμενον πεδίον ἐπὶ σταδίους διακοσίους καθιερωμένον
ἐστὶ τοῖς θεοῖς, καὶ τὰς ἐξ αὐτοῦ προσόδους
εἰς τὰς θυσίας ἀναλίσκουσι. μετὰ δὲ τὸ
προειρημένον πεδίον ὄρος ἐστὶν ὑψηλόν, καθιερωμένον
 μὲν θεοῖς, ὀνομαζόμενον δὲ Οὐρανοῦ δίφρος
καὶ Τριφύλιος Ὄλυμπος. 
<milestone unit="section" n="6" />μυθολογοῦσι γὰρ τὸ παλαιὸν 
Οὐρανὸν βασιλεύοντα τῆς οἰκουμένης προσηνῶς
ἐνδιατρίβειν ἐν τῷδε τῷ τόπῳ, καὶ ἀπὸ τοῦ
ὕψους ἐφορᾶν τόν τε οὐρανὸν καὶ τὰ κατ᾽ αὐτὸν
 ἄστρα, ὕστερον δὲ Τριφύλιον Ὄλυμπον κληθῆναι
διὰ τὸ τοὺς κατοικοῦντας ὑπάρχειν ἐκ τριῶν ἐθνῶν:
ὀνομάζεσθαι δὲ τοὺς μὲν Παγχαίους, τοὺς δ᾽ Ὠκεανίτας,
τοὺς δὲ Δῴους: οὓς ὕστερον ὑπὸ Ἄμμωνος
ἐκβληθῆναι. 
<milestone unit="section" n="7" />τὸν γὰρ Ἄμμωνά φασι μὴ μόνον φυγαδεῦσαι 
 τοῦτο τὸ ἔθνος, ἀλλὰ καὶ τὰς πόλεις αὐτῶν
ἄρδην ἀνελεῖν, καὶ κατασκάψαι τήν τε Δῴαν
καὶ Ἀστερουσίαν. θυσίαν τε κατ᾽ ἐνιαυτὸν ἐν τούτῳ
τῷ ὄρει ποιεῖν τοὺς ἱερεῖς μετὰ πολλῆς <del status="unremarkable">τῆς</del> ἁγνείας.
</p></div2>

<div2 type="chapter" n="45" org="uniform" sample="complete"><p><milestone unit="section" n="1" />μετὰ δὲ τὸ ὄρος τοῦτο καὶ κατὰ τὴν ἄλλην Παγχαιῖτιν
 χώραν ὑπάρχειν φασὶ ζῴων παντοδαπῶν πλῆθος:
ἔχειν γὰρ αὐτὴν ἐλέφαντάς τε πολλοὺς καὶ
λέοντας καὶ παρδάλεις καὶ δορκάδας καὶ ἄλλα θηρία
<pb id="v.2.p.66" />
πλείω διάφορα ταῖς τε προσόψεσι καὶ ταῖς ἀλκαῖς
θαυμαστά. <milestone unit="section" n="2" /> ἔχει δὲ ἡ νῆσος αὕτη καὶ πόλεις τρεῖς
ἀξιολόγους, Ὑρακίαν καὶ Δαλίδα καὶ Ὠκεανίδα.
τὴν δὲ χώραν ὅλην εἶναι καρποφόρον, καὶ μάλιστα
οἴνων παντοδαπῶν ἔχειν πλῆθος. <milestone unit="section" n="3" /> εἶναι δὲ τοὺς 
ἄνδρας πολεμικοὺς καὶ ἅρμασι χρῆσθαι κατὰ τὰς
μάχας ἀρχαϊκῶς. τὴν δ᾽ ὅλην πολιτείαν ἔχουσι τριμερῆ,
καὶ πρῶτον ὑπάρχει μέρος παρ᾽ αὐτοῖς τὸ
τῶν ἱερέων, προσκειμένων αὐτοῖς τῶν τεχνιτῶν,
δευτέρα δὲ μερὶς ὑπάρχει τῶν γεωργῶν, τρίτη δὲ
τῶν στρατιωτῶν, προστιθεμένων τῶν νομέων. <milestone unit="section" n="4" /> οἱ
μὲν οὖν ἱερεῖς τῶν ἁπάντων ἦσαν ἡγεμόνες, τάς
τε τῶν ἀμφισβητήσεων κρίσεις ποιούμενοι καὶ τῶν
ἄλλων τῶν δημοσίᾳ πραττομένων κύριοι: οἱ δὲ
γεωργοὶ τὴν γῆν ἐργαζόμενοι τοὺς καρποὺς ἀναφέρουσιν
εἰς τὸ κοινόν, καὶ ὅστις ἂν αὐτῶν δοκῇ
μάλιστα γεγεωργηκέναι, λαμβάνει γέρας ἐξαίρετον
ἐν τῇ διαιρέσει τῶν καρπῶν, κριθεὶς ὑπὸ τῶν ἱερέων
ὁ πρῶτος καὶ ὁ δεύτερος καὶ οἱ λοιποὶ μέχρι δέκα,
<milestone unit="section" n="5" /> προτροπῆς ἕνεκα τῶν ἄλλων. παραπλησίως δὲ τούτοις
καὶ οἱ νομεῖς τά τε ἱερεῖα καὶ τἄλλα παραδιδόασιν
εἰς τὸ δημόσιον, τὰ μὲν ἀριθμῷ, τὰ δὲ
σταθμῷ, μετὰ πάσης ἀκριβείας. καθόλου γὰρ οὐδὲν
ἔστιν ἰδίᾳ κτήσασθαι πλὴν οἰκίας καὶ κήπου, πάντα
δὲ τὰ γεννήματα καὶ τὰς προσόδους οἱ ἱερεῖς παραλαμβάνοντες
τὸ ἐπιβάλλον ἑκάστῳ δικαίως ἀπονέμουσι,
τοῖς δ᾽ ἱερεῦσι μόνοις δίδοται διπλάσιον.
<milestone unit="section" n="6" /> χρῶνται δ᾽ ἐσθῆσι μὲν μαλακαῖς διὰ τὸ παρ᾽ αὐτοῖς
<pb id="v.2.p.67" />
πρόβατα ὑπάρχειν διαφέροντα τῶν ἄλλων διὰ τὴν
μαλακότητα: φοροῦσι δὲ καὶ κόσμον χρυσοῦν οὐ
μόνον αἱ γυναῖκες, ἀλλὰ καὶ οἱ ἄνδρες, περὶ μὲν
τοὺς τραχήλους ἔχοντες στρεπτοὺς κύκλους, περὶ δὲ
 τὰς χεῖρας ψέλια, ἐκ δὲ τῶν ὤτων παραπλησίως
τοῖς Πέρσαις ἐξηρτημένους κρίκους. ὑποδέσεσι δὲ
κοίλαις χρῶνται καὶ τοῖς χρώμασι πεποικιλμέναις περιττότερον.</p></div2>

<div2 type="chapter" n="46" org="uniform" sample="complete"><p><milestone unit="section" n="1" />οἱ δὲ στρατιῶται λαμβάνοντες τὰς
μεμερισμένας συντάξεις φυλάττουσι τὴν χώραν, διειληφότες
 ὀχυρώμασι καὶ παρεμβολαῖς: ἔστι γάρ τι
μέρος τῆς χώρας ἔχον λῃστήρια θρασέων καὶ παρανόμων
ἀνθρώπων, οἳ τοὺς γεωργοὺς ἐνεδρεύοντες
πολεμοῦσι τούτους. 
<milestone unit="section" n="2" />αὐτοὶ δ᾽ οἱ ἱερεῖς πολὺ τῶν 
ἄλλων ὑπερέχουσι τρυφῇ καὶ ταῖς ἄλλαις ταῖς ἐν
 τῷ βίῳ καθαρειότησι καὶ πολυτελείαις: στολὰς μὲν
γὰρ ἔχουσι λινᾶς, τῇ λεπτότητι καὶ μαλακότητι διαφόρους,
ποτὲ δὲ καὶ τὰς ἐκ τῶν μαλακωτάτων ἐρίων
κατεσκευασμένας ἐσθῆτας φοροῦσι: πρὸς δὲ τούτοις
μίτρας ἔχουσι χρυσοϋφεῖς: τὴν δ᾽ ὑπόδεσιν ἔχουσι
 σανδάλια ποικίλα φιλοτέχνως εἰργασμένα: χρυσοφοροῦσι
δ᾽ ὁμοίως ταῖς γυναιξὶ πλὴν τῶν ἐνωτίων.
προσεδρεύουσι δὲ μάλιστα ταῖς τῶν θεῶν θεραπείαις
καὶ τοῖς περὶ τούτων ὕμνοις τε καὶ ἐγκωμίοις,
μετ᾽ ᾠδῆς τὰς πράξεις αὐτῶν καὶ τὰς εἰς ἀνθρώπους
 εὐεργεσίας διαπορευόμενοι. 
<milestone unit="section" n="3" />μυθολογοῦσι 
δ᾽ οἱ ἱερεῖς τὸ γένος αὐτοῖς ἐκ Κρήτης ὑπάρχειν,
<pb id="v.2.p.68" />
ὑπὸ Διὸς ἠγμένοις εἰς τὴν Παγχαίαν, ὅτε κατ᾽ ἀνθρώπους
ὢν ἐβασίλευε τῆς οἰκουμένης: καὶ τούτων
σημεῖα φέρουσι τῆς διαλέκτου, δεικνύντες τὰ πολλὰ
διαμένειν παρ᾽ αὑτοῖς Κρητικῶς ὀνομαζόμενα: τήν
τε πρὸς αὐτοὺς οἰκειότητα καὶ φιλανθρωπίαν ἐκ
προγόνων παρειληφέναι, τῆς φήμης ταύτης τοῖς
ἐκγόνοις παραδιδομένης ἀεί. ἐδείκνυον δὲ καὶ ἀναγραφὰς
τούτων, ἃς ἔφασαν τὸν Δία πεποιῆσθαι
καθ᾽ ὃν καιρὸν ἔτι κατ᾽ ἀνθρώπους ὢν ἱδρύσατο
τὸ ἱερόν. <milestone unit="section" n="4" /> ἔχει δ᾽ ἡ χώρα μέταλλα δαψιλῆ χρυσοῦ
τε καὶ ἀργύρου καὶ χαλκοῦ καὶ καττιτέρου καὶ σιδήρου:
καὶ τούτων οὐδὲν ἔστιν ἐξενεγκεῖν ἐκ τῆς
νήσου, τοῖς δ᾽ ἱερεῦσιν οὐδ᾽ ἐξελθεῖν τὸ παράπαν
ἐκ τῆς καθιερωμένης χώρας: τὸν δ᾽ ἐξελθόντα ἐξουσίαν
ἔχει ὁ περιτυχὼν ἀποκτεῖναι. <milestone unit="section" n="5" /> ἀναθήματα δὲ
χρυσᾶ καὶ ἀργυρᾶ πολλὰ καὶ μεγάλα τοῖς θεοῖς
ἀνάκειται, σεσωρευκότος τοῦ χρόνου τὸ πλῆθος
τῶν καθιερωμένων ἀναθημάτων. <milestone unit="section" n="6" /> τά τε θυρώματα
τοῦ ναοῦ θαυμαστὰς ἔχει τὰς κατασκευὰς ἐξ ἀργύρου
καὶ χρυσοῦ καὶ ἐλέφαντος, ἔτι δὲ θύας δεδημιουργημένας.
ἡ δὲ κλίνη τοῦ θεοῦ τὸ μὲν μῆκος
ὑπάρχει πηχῶν ἕξ, τὸ δὲ πλάτος τεττάρων,
χρυσῆ δ᾽ ὅλη καὶ τῇ κατὰ μέρος ἐργασίᾳ φιλοτέχνως
κατεσκευασμένη. <milestone unit="section" n="7" /> παραπλήσιος δὲ καὶ ἡ τράπεζα
τοῦ θεοῦ καὶ τῷ μεγέθει καὶ τῇ λοιπῇ πολυτελείᾳ
παράκειται πλησίον τῆς κλίνης. κατὰ μέσην
<pb id="v.2.p.69" />
δὲ τὴν κλίνην ἕστηκε στήλη χρυσῆ μεγάλη, γράμματα
ἔχουσα τὰ παρ᾽ Αἰγυπτίοις ἱερὰ καλούμενα,
δἰ ὧν ἦσαν αἱ πράξεις Οὐρανοῦ τε καὶ Διὸς ἀναγεγραμμέναι,
καὶ μετὰ ταύτας αἱ Ἀρτέμιδος καὶ
 Ἀπόλλωνος ὑφ᾽ Ἑρμοῦ προσαναγεγραμμέναι. περὶ
μὲν οὖν τῶν κατ᾽ ἀντικρὺ τῆς Ἀραβίας ἐν ὠκεανῷ
νήσων ἀρκεσθησόμεθα τοῖς ῥηθεῖσι.
</p></div2>

<div2 type="chapter" n="47" org="uniform" sample="complete"><p><milestone unit="section" n="1" />περὶ δὲ τῶν κατὰ τὴν Ἑλλάδα καὶ τὸ Αἰγαῖον
πέλαγος κειμένων νῦν διέξιμεν, τὴν ἀρχὴν ἀπὸ τῆς
 Σαμοθρᾴκης ποιησάμενοι. ταύτην γὰρ τὴν νῆσον
ἔνιοι μέν φασι τὸ παλαιὸν Σάμον ὀνομασθῆναι,
τῆς δὲ νῦν Σάμου κτισθείσης διὰ τὴν ὁμωνυμίαν
ἀπὸ τῆς παρακειμένης τῇ παλαιᾷ Σάμῳ Θρᾴκης
Σαμοθρᾴκην ὀνομασθῆναι. 
<milestone unit="section" n="2" />ᾤκησαν δ᾽ αὐτὴν αὐτόχθονες 
 ἄνθρωποι: διὸ καὶ περὶ τῶν πρώτων γενομένων
παρ᾽ αὐτοῖς ἀνθρώπων καὶ ἡγεμόνων οὐδεὶς
παραδέδοται λόγος. ἔνιοι δέ φασι τὸ παλαιὸν
 Σαόννησον καλουμένην διὰ τοὺς ἀποικισθέντας ἔκ
τε Σάμου καὶ Θρᾴκης Σαμοθρᾴκην ὀνομασθῆναι.
 
<milestone unit="section" n="3" />ἐσχήκασι δὲ παλαιὰν ἰδίαν διάλεκτον οἱ αὐτόχθονες, 
ἧς πολλὰ ἐν ταῖς θυσίαις μέχρι τοῦ νῦν τηρεῖται.
οἱ δὲ Σαμόθρᾳκες ἱστοροῦσι πρὸ τῶν παρὰ
τοῖς ἄλλοις γενομένων κατακλυσμῶν ἕτερον ἐκεῖ
μέγαν γενέσθαι, τὸ μὲν πρῶτον τοῦ περὶ τὰς Κυανέας
 στόματος ῥαγέντος, μετὰ δὲ ταῦτα τοῦ Ἑλλησπόντου.

<milestone unit="section" n="4" />τὸ γὰρ ἐν τῷ Πόντῳ πέλαγος λίμνης 
ἔχον τάξιν μέχρι τοσούτου πεπληρῶσθαι διὰ τῶν
<pb id="v.2.p.70" />
εἰσρεόντων ποταμῶν, μέχρι ὅτου διὰ τὸ πλῆθος
παρεκχυθὲν τὸ ῥεῦμα λάβρως ἐξέπεσεν εἰς τὸν Ἑλλήσποντον
καὶ πολλὴν μὲν τῆς Ἀσίας τῆς παρὰ
θάλατταν ἐπέκλυσεν, οὐκ ὀλίγην δὲ καὶ τῆς ἐπιπέδου
γῆς ἐν τῇ Σαμοθρᾴκῃ θάλατταν ἐποίησε: καὶ
διὰ τοῦτ᾽ ἐν τοῖς μεταγενεστέροις καιροῖς ἐνίους
τῶν ἁλιέων ἀνεσπακέναι τοῖς δικτύοις λίθινα κιονόκρανα,
<milestone unit="section" n="5" /> ὡς καὶ πόλεων κατακεκλυσμένων. τοὺς
δὲ περιληφθέντας προσαναδραμεῖν εἰς τοὺς ὑψηλοτέρους
τῆς νήσου τόπους: τῆς δὲ θαλάττης ἀναβαινούσης
ἀεὶ μᾶλλον, εὔξασθαι τοῖς θεοῖς τοὺς
ἐγχωρίους, καὶ διασωθέντας κύκλῳ περὶ ὅλην τὴν
νῆσον ὅρους θέσθαι τῆς σωτηρίας, καὶ βωμοὺς
ἱδρύσασθαι, ἐφ᾽ ὧν μέχρι τοῦ νῦν θύειν: ὥστ᾽ εἶναι
φανερὸν ὅτι πρὸ τοῦ κατακλυσμοῦ κατῴκουν τὴν Σαμοθρᾴκην.</p></div2>

<div2 type="chapter" n="48" org="uniform" sample="complete"><p><milestone unit="section" n="1" /> μετὰ δὲ ταῦτα τῶν κατὰ τὴν
νῆσον Σάωνα, γενόμενον, ὡς μέν τινές φασιν, ἐκ
Διὸς καὶ Νύμφης, ὡς δέ τινες, ἐξ Ἑρμοῦ καὶ Ῥήνης,
συναγαγεῖν τοὺς λαοὺς σποράδην οἰκοῦντας,
καὶ νόμους θέμενον αὐτὸν μὲν ἀπὸ τῆς νήσου Σάωνα
κληθῆναι, τὸ δὲ πλῆθος εἰς πέντε φυλὰς διανείμαντα
τῶν ἰδίων υἱῶν ἐπωνύμους αὐτὰς ποιῆσαι.
<milestone unit="section" n="2" /> οὕτω δ᾽ αὐτῶν πολιτευομένων λέγουσι παρ᾽ αὐτοῖς
τοὺς ἐκ Διὸς καὶ μιᾶς τῶν Ἀτλαντίδων Ἠλέκτρας
γενέσθαι Δάρδανόν τε καὶ Ἰασίωνα καὶ Ἁρμονίαν.
<milestone unit="section" n="3" /> ὧν τὸν μὲν Δάρδανον μεγαλεπίβολον γενόμενον,
<pb id="v.2.p.71" />
καὶ πρῶτον εἰς τὴν Ἀσίαν ἐπὶ σχεδίας διαπεραιωθέντα,
τὸ μὲν πρῶτον κτίσαι Δάρδανον πόλιν καὶ
τὸ βασίλειον τὸ περὶ τὴν ὕστερον κληθεῖσαν Τροίαν
συστήσασθαι καὶ τοὺς λαοὺς ἀφ᾽ ἑαυτοῦ Δαρδάνους
 ὀνομάσαι. ἐπάρξαι δ᾽ αὐτόν φασι καὶ πολλῶν
ἐθνῶν κατὰ τὴν Ἀσίαν, καὶ τοὺς ὑπὲρ Θρᾴκης
 Δαρδάνους κατοικίσαι. 
<milestone unit="section" n="4" />τὸν δὲ Δία βουληθέντα 
καὶ τὸν ἕτερον τῶν υἱῶν τιμῆς τυχεῖν, παραδεῖξαι
αὐτῷ τὴν τῶν μυστηρίων τελετήν, πάλαι μὲν οὖσαν
 ἐν τῷ νήσῳ, τότε δέ πως παραδοθεῖσαν, ὧν
οὐ θέμις ἀκοῦσαι πλὴν τῶν μεμυημένων. δοκεῖ δ᾽
οὗτος πρῶτος ξένους μυῆσαι καὶ τὴν τελετὴν διὰ
τοῦτο ἔνδοξον ποιῆσαι. 
<milestone unit="section" n="5" />μετὰ δὲ ταῦτα Κάδμον τὸν 
Ἀγήνορος κατὰ ζήτησιν τῆς Εὐρώπης ἀφικέσθαι
 πρὸς αὐτούς, καὶ τῆς τελετῆς μετασχόντα γῆμαι τὴν
ἀδελφὴν τοῦ Ἰασίωνος Ἁρμονίαν, οὐ καθάπερ Ἕλληνες μυθολογοῦσι, τὴν Ἄρεος.</p></div2>

<div2 type="chapter" n="49" org="uniform" sample="complete"><p><milestone unit="section" n="1" />τὸν δὲ γάμον τοῦτον
πρῶτον δαῖσαι θεούς, καὶ Δήμητραν μὲν Ἰασίωνος
ἐρασθεῖσαν τὸν καρπὸν τοῦ σίτου δωρήσασθαι, Ἑρμῆν
 δὲ λύραν, Ἀθηνᾶν δὲ τὸν διαβεβοημένον ὅρμον
καὶ πέπλον καὶ αὐλούς, Ἠλέκτραν δὲ τὰ τῆς
μεγάλης καλουμένης μητρὸς τῶν θεῶν ἱερὰ μετὰ
κυμβάλων καὶ τυμπάνων καὶ τῶν ὀργιαζόντων: καὶ
Ἀπόλλωνα μὲν κιθαρίσαι, τὰς δὲ Μούσας αὐλῆσαι,
 τοὺς δ᾽ ἄλλους θεοὺς εὐφημοῦντας συναυξῆσαι τὸν
γάμον. 
<milestone unit="section" n="2" />μετὰ δὲ ταῦτα τὸν μὲν Κάδμον κατὰ τὸν 
<pb id="v.2.p.72" />
παραδεδομένον χρησμὸν κτίσαι Θήβας τὰς ἐν Βοιωτίᾳ
φασί, τὸν δ᾽ Ἰασίωνα γήμαντα Κυβέλην γεννῆσαι
Κορύβαντα. Ἰασίωνος δὲ εἰς θεοὺς μεταστάντος,
Δάρδανον καὶ Κυβέλην καὶ Κορύβαντα μετακομίσαι
εἰς τὴν Ἀσίαν τὰ τῆς μητρὸς τῶν θεῶν ἱερὰ
καὶ συναπᾶραι εἰς Φρυγίαν. <milestone unit="section" n="3" /> καὶ τὴν μὲν Κυβέλην
Ὀλύμπῳ τῷ πρώτῳ συνοικήσασαν γεννῆσαι Ἀλκήν,
καὶ τὴν θεὰν Κυβέλην ἀφ᾽ ἑαυτῆς ὀνομάσαι: τὸν
δὲ Κορύβαντα τοὺς ἐπὶ τοῖς τῆς μητρὸς ἱεροῖς ἐνθουσιάσαντας
ἀφ᾽ ἑαυτοῦ Κορύβαντας προσαγορεῦσαι,
<milestone unit="section" n="4" /> γῆμαι δὲ Θήβην τὴν Κίλικος θυγατέρα. ὁμοίως
δὲ τοὺς αὐλοὺς εἰς Φρυγίαν ἐντεῦθεν μετενεχθῆναι,
καὶ τὴν λύραν τὴν Ἑρμοῦ εἰς Λυρνησσόν, ἣν Ἀχιλλέα
ὕστερον ἐκπορθήσαντα λαβεῖν. ἐξ Ἰασίωνος δὲ
καὶ Δήμητρος Πλοῦτον γενέσθαι φασὶν οἱ μῦθοι,
τὸ δ᾽ ἀληθές, τὸν τοῦ σίτου πλοῦτον, δωρηθέντα
ἐν τῷ τῆς Ἁρμονίας γάμῳ διὰ τὴν συνουσίαν τοῦ
Ἰασίωνος. <milestone unit="section" n="5" /> καὶ τὰ μὲν κατὰ μέρος τῆς τελετῆς ἐν
ἀπορρήτοις τηρούμενα μόνοις παραδίδοται τοῖς μυηθεῖσι:
διαβεβόηται δ᾽ ἡ τούτων τῶν θεῶν ἐπιφάνεια
καὶ παράδοξος ἐν τοῖς κινδύνοις βοήθεια τοῖς
ἐπικαλεσαμένοις τῶν μυηθέντων. <milestone unit="section" n="6" /> γίνεσθαι δέ φασι
καὶ εὐσεβεστέρους καὶ δικαιοτέρους καὶ κατὰ πᾶν
βελτίονας ἑαυτῶν τοὺς τῶν μυστηρίων κοινωνήσαντας.
διὸ καὶ τῶν ἀρχαίων ἡρώων τε καὶ ἡμιθέων
τοὺς ἐπιφανεστάτους πεφιλοτιμῆσθαι μεταλαβεῖν
<pb id="v.2.p.73" />
 τῆς τελετῆς: καὶ γὰρ Ἰάσονα καὶ Διοσκόρους,
ἔτι δ᾽ Ἡρακλέα καὶ Ὀρφέα, μυηθέντας ἐπιτυχεῖν ἐν
ἁπάσαις ταῖς στρατείαις διὰ τῆν τῶν θεῶν τούτων ἐπιφάνειαν.
</p></div2>

<div2 type="chapter" n="50" org="uniform" sample="complete"><p><milestone unit="section" n="1" /> ἐπεὶ δὲ περὶ τῆς Σαμοθρᾴκης διήλθομεν, ἀκολούθως
καὶ περὶ τῆς Νάξου διέξιμεν. αὕτη γὰρ ἡ
νῆσος τὸ μὲν πρῶτον προσηγορεύετο Στρογγύλη,
ᾤκησαν δ᾽ αὐτὴν πρῶτοι Θρᾷκες διά τινας τοιαύτας
αἰτίας. 
<milestone unit="section" n="2" />μυθολογοῦνται Βορέου γενέσθαι παῖδες 
 Βούτης καὶ Λυκοῦργος οὐχ ὁμομήτριοι: τὸν δὲ Βούτην
ὄντα νεώτερον ἐπιβουλεῦσαι τἀδελφῷ, καὶ καταφανῆ
γενόμενον ἕτερον μὲν μηδὲν παθεῖν ὑπὸ τοῦ
Λυκούργου, πρόσταγμα δὲ λαβεῖν ὅπως μετὰ τῶν
συνεπιβουλευσάντων λαβὼν πλοῖα ζητῇ χώραν ἑτέραν
 εἰς κατοίκησιν. 
<milestone unit="section" n="3" />διόπερ τὸν Βούτην μετὰ τῶν 
συνεγκαλουμένων Θρᾳκῶν ἐκπλεύσαντα καὶ διὰ τῶν
Κυκλάδων νήσων κομιζόμενον κατασχεῖν τὴν Στρογγύλην
νῆσον, καὶ ἐν ταύτῃ κατοικοῦντα λῄζεσθαι
πολλοὺς τῶν παραπλεόντων. σπανίζοντας δὲ γυναικῶν
 περιπλέοντας ἁρπάζειν ἀπὸ τῆς χώρας γυναῖκας.

<milestone unit="section" n="4" />τῶν μὲν οὖν Κυκλάδων νήσων αἱ μὲν 
ὁλοσχερῶς ἔρημοι ὑπῆρχον, αἱ δ᾽ ὀλίγοις οἰκούμεναι:
διόπερ πορρωτέρω πλευσάντων αὐτῶν, καὶ
ἀπὸ μὲν τῆς Εὐβοίας ἀποκρουσθέντων, τῇ δὲ Θετταλίᾳ
 προσενεχθέντων, οἱ περὶ τὸν Βούτην ἀποβάντες
ἐπὶ τὴν χώραν περιέτυχον ταῖς Διονύσου
τροφοῖς περὶ τὸ καλούμενον Δρίος τῷ θεῷ ὀργιαζούσαις
ἐν τῇ Φθιώτιδι Ἀχαΐᾳ. 
<milestone unit="section" n="5" />ὁρμησάντων δὲ τῶν 
<pb id="v.2.p.74" />
περὶ τὸν Βούτην, αἱ μὲν ἄλλαι ῥίψασαι τὰ ἱερὰ
εἰς θάλατταν ἔφυγον, αἱ δ᾽ εἰς ὄρος τὸ καλούμενον
Δρίος: κορωνίδα δ᾽ ἁρπαγεῖσαν συναναγκασθῆναι
τῷ Βούτῃ συνοικῆσαι. ἐπὶ δὲ τῇ ἁρπαγῇ
καὶ τῇ ὕβρει χαλεπῶς φέρουσαν ἐπικαλέσασθαι τὸν
Διόνυσον βοηθῆσαι αὐτῇ. τὸν δὲ μανίαν ἐμβαλεῖν
τῷ Βούτῃ, καὶ διὰ τοῦτο παρακόψαντα ῥῖψαι ἑαυτὸν
εἴς τι φρέαρ καὶ τελευτῆσαι. <milestone unit="section" n="6" /> οἱ δ᾽ ἄλλοι Θρᾷκες
ἑτέρας τινὰς γυναῖκας ἥρπασαν, ἐπιφανεστάτας
δὲ τήν τε Ἀλωέως γυναῖκα Ἰφιμέδειαν καὶ τὴν θυγατέρα
αὐτῆς Παγκράτιν: λαβόντες δ᾽ αὐτὰς ἀπέπλευσαν
εἰς τὴν Στρογγύλην. οἱ δὲ Θρᾷκες ἀντὶ
τοῦ Βούτου κατέστησαν βασιλέα τῆς νήσου Ἀγασσαμενόν,
καὶ τὴν Ἀλωέως θυγατέρα Παγκράτιν
κάλλει διαφέρουσαν συνῴκισαν αὐτῷ: <milestone unit="section" n="7" /> πρὸ γὰρ τῆς
τούτου αἱρέσεως οἱ ἐπιφανέστατοι τῶν ἡγεμόνων
Σικελὸς καὶ Ἑκήτορος ὑπὲρ τῆς Παγκράτιδος ἐρίσαντες
ἀλλήλους ἀνεῖλον. ὁ δὲ Ἀγασσαμενὸς ὕπαρχον
ἕνα τῶν φίλων καταστήσας συνῴκισεν αὐτῷ τὴν Ἰφιμέδειαν.</p></div2>

<div2 type="chapter" n="51" org="uniform" sample="complete"><p><milestone unit="section" n="1" /> ὁ δ᾽ Ἀλωεὺς ἐπὶ ζήτησιν τῆς τε
γυναικὸς καὶ τῆς θυγατρὸς ἐξέπεμψε τοὺς υἱοὺς
Ὦτον καὶ Ἐφιάλτην: οἳ πλεύσαντες εἰς τὴν Στρογγύλην
μάχῃ τε ἐνίκησαν τοὺς Θρᾷκας καὶ τὴν
πόλιν ἐξεπολιόρκησαν. <milestone unit="section" n="2" /> εἶτα ἡ μὲν Παγκράτις ἐτελεύτησεν,
οἱ δὲ περὶ τὸν Ὦτον καὶ Ἐφιάλτην ἐπεβάλοντο
κατοικεῖν ἐν τῇ νήσῳ καὶ ἄρχειν τῶν
<pb id="v.2.p.75" />
Θρᾳκῶν: μετωνόμασαν δὲ καὶ τὴν νῆσον Δίαν.
ὕστερον δὲ στασιάσαντες πρὸς ἀλλήλους καὶ μάχην
συνάψαντες τῶν τε ἄλλων πολλοὺς ἀπέκτειναν καὶ
ἀλλήλους ἀνεῖλον, ὑπὸ δὲ τῶν ἐγχωρίων εἰς τὸν
 λοιπὸν χρόνον ὡς ἥρωες ἐτιμήθησαν. 
<milestone unit="section" n="3" />οἱ μὲν οὖν 
Θρᾷκες ἐνταῦθα κατοικήσαντες ἔτη πλείω τῶν διακοσίων
ἐξέπεσον αὐχμῶν γενομένων ἐκ τῆς νήσου.
μετὰ δὲ ταῦτα Κᾶρες ἐκ τῆς νῦν καλουμένης Λατμίας
μεταναστάντες ᾤκησαν τὴν νῆσον: ὧν βασιλεύσας
 Νάξος ὁ Πολέμωνος ἀντὶ Δίας Νάξον ἀφ᾽
ἑαυτοῦ προσηγόρευσεν. ἐγένετο δ᾽ ἀνὴρ ἀγαθὸς
καὶ ἐπιφανὴς ὁ Νάξος, καὶ ἀπέλιπεν υἱὸν Λεύκιππον:
οὗ γενόμενος υἱὸς Σμέρδιος ἐβασίλευσε τῆς
νήσου. 
<milestone unit="section" n="4" />ἐπὶ δὲ τούτου Θησεὺς ἐκ Κρήτης ἀναπλέων 
 μετὰ τῆς Ἀριάδνης ἐπεξενώθη τοῖς ἐν τῇ νήσῳ: καὶ
κατὰ τὸν ὕπνον ἰδὼν τὸν Διόνυσον ἀπειλοῦντα
αὐτῷ, εἰ μὴ ἀπολείψει τὴν Ἀριάδνην αὐτῷ, φοβηθεὶς
κατέλιπε καὶ ἐξέπλευσε. Διόνυσος δὲ νυκτὸς
ἀπήγαγε τὴν Ἀριάδνην εἰς τὸ ὄρος τὸ καλούμενον
 Δρίος: καὶ ἐν ἀρχῇ μὲν ἠφανίσθη ὁ θεός, μετὰ δὲ ταῦτα καὶ ἡ Ἀριάδνη ἄφαντος ἐγενήθη.</p></div2>

<div2 type="chapter" n="52" org="uniform" sample="complete"><p><milestone unit="section" n="1" />μυθολογοῦσι
δὲ Νάξιοι περὶ τοῦ θεοῦ τούτου, φάσκοντες
παρ᾽ αὐτοῖς τραφῆναι <del status="unremarkable">τὸν θεόν</del>, καὶ διὰ τοῦτο τὴν
νῆσον αὐτῷ γεγονέναι προσφιλεστάτην καὶ ὑπό τινων
 Διονυσιάδα καλεῖσθαι. 
<milestone unit="section" n="2" />τὸν γὰρ Δία κατὰ τὸν 
παραδεδομένον μῦθον, τότε κεραυνωθείσης Σεμέλης
<pb id="v.2.p.76" />
πρὸ τοῦ τεκεῖν, τὸ βρέφος λαβόντα καὶ ἐρράψαντα
εἰς τὸν μηρόν, ὡς ὁ τέλειος τῆς γενέσεως
χρόνος ἦλθε, βουλόμενον λαθεῖν τὴν Ἥραν, ἐξελεῖν
τὸ βρέφος ἐν τῇ νῦν Νάξῳ, καὶ δοῦναι τρέφειν
ταῖς ἐγχωρίοις Νύμφαις Φιλίᾳ καὶ Κορωνίδι καὶ
Κλείδῃ: κεραυνῶσαι δὲ τὴν Σεμέλην πρὸ τοῦ τεκεῖν,
ὅπως μὴ ἐκ θνητῆς, ἀλλ᾽ ἐκ δυεῖν ἀθανάτων
ὑπάρξας εὐθὺς ἐκ γενετῆς ἀθάνατος ᾖ. <milestone unit="section" n="3" /> διὰ δὲ
τὴν εἰς τὸν Διόνυσον εὐεργεσίαν ἐν τῇ τροφῇ τὰς
χάριτας ἀπολαβεῖν τοὺς ἐγχωρίους: ἐπιδοῦναι γὰρ
τὴν νῆσον εἰς εὐδαιμονίαν, καὶ ναυτικάς τε δυνάμεις
ἀξιολόγους συστήσασθαι καὶ ἀπὸ Ξέρξου πρώτους
ἀποστάντας ἀπὸ τοῦ ναυτικοῦ συγκαταναυμαχῆσαι
τὸν βάρβαρον, καὶ τῆς ἐν Πλαταιαῖς παρατάξεως
οὐκ ἀσήμως μετασχεῖν. εἶναι δὲ καὶ περὶ τὴν τοῦ
οἴνου ἰδιότητα διάφορόν τι παρ᾽ αὐτοῖς καὶ μηνῦον
τὴν τοῦ θεοῦ πρὸς τὴν νῆσον οἰκειότητα.
</p></div2>

<div2 type="chapter" n="53" org="uniform" sample="complete"><p><milestone unit="section" n="1" /> τὴν δὲ νῆσον τὴν Σύμην ὀνομαζομένην, τὸ παλαιὸν
ἔρημον οὖσαν, πρῶτοι κατῴκησαν οἱ μετὰ
Τρίοπος ἀφικόμενοι, ὧν ἡγεῖτο Χθόνιος ὁ Ποσειδῶνος
καὶ Σύμης, ἀφ᾽ ἧς ἡ νῆσος ἔτυχε ταύτης τῆς
προσηγορίας. <milestone unit="section" n="2" /> ὕστερον δ᾽ αὐτῆς ἐβασίλευσε Νιρεὺς
ὁ Χαρόπου καὶ Ἀγλαΐας, κάλλει διαφέρων, ὃς καὶ
ἐπὶ Τροίαν μετ᾽ Ἀγαμέμνονος ἐστράτευσε, τῆς τε
νήσου δυναστεύων καὶ τῆς Κνιδίας μέρους κυριεύων.
μετὰ δὲ τοὺς Τρωικοὺς χρόνους κατέσχον
τὴν νῆσον Κᾶρες, καθ᾽ ὃν καιρὸν ἐθαλαττοκράτουν.
ὕστερον δ᾽ αὐχμῶν γενομένων ἔφυγον ἐκ τῆς νήσου,
<pb id="v.2.p.77" />
καὶ κατῴκησαν τὸ καλούμενον Οὐράνιον. 
<milestone unit="section" n="3" />ἡ δὲ 
Σύμη διέμεινεν ἔρημος, ἕως ὁ στόλος ὁ Λακεδαιμονίων
καὶ Ἀργείων παρέβαλεν εἰς τούτους τοὺς
τόπους: ἔπειτα κατῳκίσθη πάλιν τόνδε τὸν τρόπον.
 
<milestone unit="section" n="4" />τῶν μετὰ Ἱππότου τις μετασχὼν τῆς ἀποικίας, ὄνομα 
Ναῦσος, ἀναλαβὼν τοὺς καθυστερήσαντας τῆς κληροδοσίας,
ἔρημον οὖσαν τὴν Σύμην κατῴκησε καὶ
τισιν ἑτέροις ὕστερον καταπλεύσασιν, ὧν ἦν Ξοῦθος
ἡγεμών, μεταδοὺς τῆς πολιτείας καὶ χώρας κοινῇ
 τὴν νῆσον κατῴκησε. φασὶ δὲ τῆς ἀποικίας ταύτης
μετασχεῖν τούς τε Κνιδίους καὶ Ῥοδίους.
</p></div2>

<div2 type="chapter" n="54" org="uniform" sample="complete"><p><milestone unit="section" n="1" />Κάλυδναν δὲ καὶ Νίσυρον τὸ μὲν ἀρχαῖον Κᾶρες
κατῴκησαν, μετὰ δὲ ταῦτα Θετταλὸς ὁ Ἡρακλέους
ἀμφοτέρας τὰς νήσους κατεκτήσατο. διόπερ Ἄντιφός
 τε καὶ Φείδιππος οἱ Κῴων βασιλεῖς στρατεύοντες
εἰς Ἴλιον ἦρχον τῶν πλεόντων ἐκ τῶν προειρημένων
νήσων. 
<milestone unit="section" n="2" />κατὰ δὲ τὸν ἐκ Τροίας ἀπόπλουν 
τέτταρες τῶν Ἀγαμέμνονος νεῶν ἐξέπεσον περὶ Κάλυδναν,
καὶ τοῖς ἐγχωρίοις καταμιγέντες κατῴκησαν.

<milestone unit="section" n="3" />οἱ δὲ τὴν Νίσυρον τὸ παλαιὸν οἰκήσαντες ὑπὸ 
 σεισμῶν διεφθάρησαν: ὕστερον δὲ Κῷοι, καθάπερ
τὴν Κάλυδναν, ταύτην κατῴκησαν: μετὰ δὲ ταῦτα
φθορᾶς ἀνθρώπων ἐν τῇ νήσῳ γενομένης οἱ Ῥόδιοι
ἐποίκους εἰς αὐτὴν ἀπέστειλαν. 
<milestone unit="section" n="4" />τὴν δὲ Κάρπαθον 
 πρῶτοι μὲν ᾤκησαν τῶν μετὰ Μίνω τινὲς συστρατευσαμένων,
καθ᾽ ὃν χρόνον ἐθαλαττοκράτησε πρῶτος
τῶν Ἑλλήνων: ὕστερον δὲ πολλαῖς γενεαῖς Ἴοκλος
<pb id="v.2.p.78" />
ὁ Δημολέοντος, Ἀργεῖος ὢν τὸ γένος, κατά τι λόγιον
ἀποικίαν ἀπέστειλεν εἰς τὴν Κάρπαθον.
</p></div2>

<div2 type="chapter" n="55" org="uniform" sample="complete"><p><milestone unit="section" n="1" /> τὴν δὲ νῆσον τὴν ὀνομαζομένην Ῥόδον πρῶτοι
κατῴκησαν οἱ προσαγορευόμενοι Τελχῖνες: οὗτοι δ᾽
ἦσαν υἱοὶ μὲν Θαλάττης, ὡς ὁ μῦθος παραδέδωκε,
μυθολογοῦνται δὲ μετὰ Καφείρας τῆς Ὠκεανοῦ
θυγατρὸς ἐκθρέψαι Ποσειδῶνα, Ῥέας αὐτοῖς παρακαταθεμένης
τὸ βρέφος. <milestone unit="section" n="2" /> γενέσθαι δ᾽ αὐτοὺς καὶ
τεχνῶν τινων εὑρετὰς καὶ ἄλλων τῶν χρησίμων
εἰς τὸν βίον τῶν ἀνθρώπων εἰσηγητάς. ἀγάλματά
τε θεῶν πρῶτοι κατασκευάσαι λέγονται, καί τινα
τῶν ἀρχαίων ἀφιδρυμάτων ἀπ᾽ ἐκείνων ἐπωνομάσθαι:
παρὰ μὲν γὰρ Λινδίοις Ἀπόλλωνα Τελχίνιον
προσαγορευθῆναι, παρὰ δὲ Ἰαλυσίοις Ἥραν καὶ
Νύμφας Τελχινίας, παρὰ δὲ Καμειρεῦσιν Ἥραν Τελχινίαν.
<milestone unit="section" n="3" /> λέγονται δ᾽ οὗτοι καὶ γόητες γεγονέναι καὶ
παράγειν ὅτε βούλοιντο νέφη τε καὶ ὄμβρους καὶ
χαλάζας, ὁμοίως δὲ καὶ χιόνα ἐφέλκεσθαι: ταῦτα
δὲ καθάπερ καὶ τοὺς μάγους ποιεῖν ἱστοροῦσιν.
ἀλλάττεσθαι δὲ καὶ τὰς ἰδίας μορφάς, καὶ εἶναι φθονεροὺς
ἐν τῇ διδασκαλίᾳ τῶν τεχνῶν. <milestone unit="section" n="4" /> Ποσειδῶνα
δὲ ἀνδρωθέντα ἐρασθῆναι Ἁλίας τῆς τῶν Τελχίνων
ἀδελφῆς, καὶ μιχθέντα <del status="unremarkable">ταύτῃ</del> γεννῆσαι παῖδας ἓξ
μὲν ἄρρενας, μίαν δὲ θυγατέρα Ῥόδον, ἀφ᾽ ἧς τὴν
νῆσον ὀνομασθῆναι. <milestone unit="section" n="5" /> γενέσθαι δὲ κατὰ τὸν καιρὸν
<pb id="v.2.p.79" />
τοῦτον ἐν τοῖς πρὸς ἕω μέρεσι τῆς νήσου τοὺς κληθέντας
γίγαντας: ὅτε δὴ καὶ Ζεὺς λέγεται καταπεπολεμηκὼς
Τιτᾶνας ἐρασθῆναι μιᾶς τῶν νυμφῶν
Ἱμαλίας ὀνομαζομένης, καὶ τρεῖς ἐξ αὐτῆς τεκνῶσαι
 παῖδας, Σπαρταῖον, Κρόνιον, Κύτον. 
<milestone unit="section" n="6" />κατὰ δὲ τὴν 
τούτων ἡλικίαν φασὶν Ἀφροδίτην ἐκ Κυθήρων κομιζομένην
εἰς Κύπρον καὶ προσορμιζομένην τῇ νήσῳ
κωλυθῆναι ὑπὸ τῶν Ποσειδῶνος υἱῶν, ὄντων ὑπερηφάνων
καὶ ὑβριστῶν: τῆς δὲ θεοῦ διὰ τὴν ὀργὴν
 ἐμβαλούσης αὐτοῖς μανίαν, μιγῆναι αὐτοὺς βίᾳ τῇ
μητρὶ καὶ πολλὰ κακὰ δρᾶν τοὺς ἐγχωρίους. 
<milestone unit="section" n="7" />Ποσειδῶνα 
δὲ τὸ γεγονὸς αἰσθόμενον τοὺς υἱοὺς κρύψαι
κατὰ γῆς διὰ τὴν πεπραγμένην αἰσχύνην, οὓς
 κληθῆναι προσηῴους δαίμονας: ἁλίαν δὲ ῥίψασαν
 ἑαυτὴν εἰς τὴν θάλατταν Λευκοθέαν ὀνομασθῆναι
καὶ τιμῆς ἀθανάτου τυχεῖν παρὰ τοῖς ἐγχωρίοις.
</p></div2>

<div2 type="chapter" n="56" org="uniform" sample="complete"><p><milestone unit="section" n="1" />χρόνῳ δ᾽ ὕστερον προαισθομένους τοὺς Τελχῖνας
τὸν μέλλοντα γίνεσθαι κατακλυσμὸν ἐκλιπεῖν τὴν
νῆσον καὶ διασπαρῆναι. λύκον δ᾽ ἐκ τούτων παραγενόμενον
 εἰς τὴν Λυκίαν Ἀπόλλωνος Λυκίου ἱερὸν
ἱδρύσασθαι παρὰ τὸν Ξάνθον ποταμόν. 
<milestone unit="section" n="2" />τοῦ δὲ 
κατακλυσμοῦ γενομένου τοὺς μὲν ἄλλους διαφθαρῆναι,
τῆς δὲ νήσου διὰ τὴν ἐπομβρίαν ἐπιπολασάντων
τῶν ὑγρῶν λιμνάσαι τοὺς ἐπιπέδους τόπους,
 ὀλίγους δ᾽ εἰς τὰ μετέωρα τῆς νήσου συμφυγόντας
διασωθῆναι: ἐν οἷς ὑπάρχειν καὶ τοὺς Διὸς παῖδας.

<milestone unit="section" n="3" />ἥλιον δὲ κατὰ μὲν τὸν μῦθον ἐρασθέντα τῆς Ῥόδου 
<pb id="v.2.p.80" />
τήν τε νῆσον ἀπ᾽ αὐτῆς ὀνομάσαι Ῥόδον καὶ
τὸ ἐπιπολάζον ὕδωρ ἀφανίσαι: ὁ δ᾽ ἀληθὴς λόγος
ὅτι κατὰ τὴν ἐξ ἀρχῆς σύστασιν τῆς νήσου πηλώδους
οὔσης ἔτι καὶ μαλακῆς, τὸν ἥλιον ἀναξηράναντα
τὴν πολλὴν ὑγρότητα ζωογονῆσαι τὴν γῆν,
καὶ γενέσθαι τοὺς κληθέντας ἀπ᾽ αὐτοῦ Ἡλιάδας,
ἑπτὰ τὸν ἀριθμόν, καὶ <del status="unremarkable">τοὺς</del> ἄλλους ὁμοίως λαοὺς
αὐτόχθονας. <milestone unit="section" n="4" /> ἀκολούθως δὲ τούτοις νομισθῆναι τὴν
νῆσον ἱερὰν Ἡλίου καὶ τοὺς μετὰ ταῦτα γενομένους
Ῥοδίους διατελέσαι περιττότερον τῶν ἄλλων θεῶν
τιμῶντας τὸν Ἥλιον ὡς ἀρχηγὸν τοῦ γένους αὐτῶν.
<milestone unit="section" n="5" /> εἶναι δὲ τοὺς ἑπτὰ υἱοὺς Ὄχιμον, Κέρκαφον, Μάκαρα,
Ἀκτῖνα, Τενάγην, Τριόπαν, Κάνδαλον, θυγατέρα
δὲ μίαν, Ἠλεκτρυώνην, ἣν ἔτι παρθένον
οὖσαν μεταλλάξαι τὸν βίον καὶ τιμῶν τυχεῖν παρὰ
Ῥοδίοις ἡρωικῶν. ἀνδρωθεῖσι δὲ τοῖς Ἡλιάδαις
εἰπεῖν τὸν Ἥλιον, ὅτι οἵτινες ἂν Ἀθηνᾷ θύσωσι πρῶτοι,
παρ᾽ ἑαυτοῖς ἕξουσι τὴν θεόν: τὸ δ᾽ αὐτὸ λέγεται
διασαφῆσαι τοῖς τὴν Ἀττικὴν κατοικοῦσι. <milestone unit="section" n="6" /> διὸ
καί φασι τοὺς μὲν Ἡλιάδας διὰ τὴν σπουδὴν ἐπιλαθομένους
ἐνεγκεῖν πῦρ ἐπιθεῖναι τὰ θύματα, τὸν
δὲ τότε βασιλεύοντα τῶν Ἀθηναίων Κέκροπα ἐπὶ
τοῦ πυρὸς θῦσαι ὕστερον. <milestone unit="section" n="7" /> διόπερ φασὶ διαμένειν
μέχρι τοῦ νῦν τὸ κατὰ τὴν θυσίαν ἴδιον ἐν τῇ
Ῥόδῳ, καὶ τὴν θεὸν ἐν αὐτῇ καθιδρῦσθαι. περὶ
μὲν οὖν τῶν ἀρχαιολογουμένων παρὰ Ῥοδίοις οὕτω
<pb id="v.2.p.81" />
τινὲς μυθολογοῦσιν: ἐν οἷς ἐστι καὶ Ζήνων ὁ τὰ περὶ ταύτης συνταξάμενος.</p></div2>

<div2 type="chapter" n="57" org="uniform" sample="complete"><p><milestone unit="section" n="1" />οἱ δ᾽ Ἡλιάδαι διάφοροι
γενηθέντες τῶν ἄλλων ἐν παιδείᾳ διήνεγκαν καὶ
 μάλιστ᾽ ἐν ἀστρολογίᾳ. εἰσηγήσαντο δὲ καὶ περὶ
 τῆς ναυτιλίας πολλὰ καὶ τὰ περὶ τὰς ὥρας διέταξαν.

<milestone unit="section" n="2" />εὐφυέστατος δὲ γενόμενος Τενάγης ὑπὸ τῶν 
ἀδελφῶν διὰ φθόνον ἀνῃρέθη: γνωσθείσης δὲ τῆς
ἐπιβουλῆς οἱ μετασχόντες τοῦ φόνου πάντες ἔφυγον.
τούτων δὲ Μάκαρ μὲν εἰς Λέσβον ἀφίκετο, Κάνδαλος
 δὲ εἰς τὴν Κῶ: ἀκτὶς δ᾽ εἰς Αἴγυπτον ἀπάρας
ἔκτισε τὴν Ἡλιούπολιν ὀνομαζομένην, ἀπὸ τοῦ
πατρὸς θέμενος τὴν προσηγορίαν: οἱ δ᾽ Αἰγύπτιοι
ἔμαθον παρ᾽ αὐτοῦ τὰ περὶ τὴν ἀστρολογίαν θεωρήματα.

<milestone unit="section" n="3" />ὕστερον δὲ παρὰ τοῖς Ἕλλησι γενομένου 
 κατακλυσμοῦ, καὶ διὰ τὴν ἐπομβρίαν τῶν πλείστων
ἀνθρώπων ἀπολομένων, ὁμοίως τούτοις καὶ τὰ διὰ
τῶν γραμμάτων ὑπομνήματα συνέβη φθαρῆναι: 
<milestone unit="section" n="4" />δἰ 
ἣν αἰτίαν οἱ Αἰγύπτιοι καιρὸν εὔθετον λαβόντες
ἐξιδιοποιήσαντο τὰ περὶ τῆς ἀστρολογίας, καὶ τῶν
 Ἑλλήνων διὰ τὴν ἄγνοιαν μηκέτι τῶν γραμμάτων
ἀντιποιουμένων ἐνίσχυσεν, ὡς αὐτοὶ πρῶτοι τὴν τῶν
ἄστρων εὕρεσιν ἐποιήσαντο. 
<milestone unit="section" n="5" />ὁμοίως δὲ καὶ Ἀθηναῖοι 
κτίσαντες ἐν Αἰγύπτῳ πόλιν τὴν ὀνομαζομένην
Σάιν, τῆς ὁμοίας ἔτυχον ἀγνοίας διὰ τὸν κατακλυσμόν.
 δι᾽ ἃς αἰτίας πολλαῖς ὕστερον γενεαῖς
Κάδμος ὁ Ἀγήνορος ἐκ τῆς Φοινίκης πρῶτος ὑπελήφθη
κομίσαι γράμματα εἰς τὴν Ἑλλάδα: καὶ ἀπ᾽
ἐκείνου τὸ λοιπὸν οἱ Ἕλληνες ἔδοξαν ἀεί τι προσευρίσκειν
<pb id="v.2.p.82" />
περὶ τῶν γραμμάτων, κοινῆς τινος ἀγνοίας
κατεχούσης τοὺς Ἕλληνας. <milestone unit="section" n="6" /> Τριόπας δὲ πλεύσας εἰς
τὴν Καρίαν κατέσχεν ἀκρωτήριον τὸ ἀπ᾽ ἐκείνου
Τριόπιον κληθέν. οἱ δὲ λοιποὶ τοῦ Ἡλίου παῖδες
διὰ τὸ μὴ μετασχεῖν τοῦ φόνου κατέμειναν ἐν τῇ
Ῥόδῳ, καὶ κατῴκησαν ἐν τῇ Ἰαλυσίᾳ κτίσαντες πόλιν
Ἀχαΐαν. <milestone unit="section" n="7" /> ὧν ὁ πρεσβύτερος Ὄχιμος βασιλεύων
ἔγημε μίαν τῶν ἐγχωρίων Νυμφῶν Ἡγητορίαν, ἐξ
ἧς ἐγέννησε θυγατέρα Κυδίππην τὴν μετὰ ταῦτα
Κυρβίαν μετονομασθεῖσαν: ἣν γήμας Κέρκαφος
ἀδελφὸς διεδέξατο τὴν βασιλείαν. <milestone unit="section" n="8" /> μετὰ δὲ τὴν τούτου
τελευτὴν διεδέξαντο τὴν ἀρχὴν υἱοὶ τρεῖς, Λίνδος,
Ἰάλυσος, Κάμειρος: ἐπὶ δὲ τούτων γενομένης
μεγάλης πλημυρίδος, ἐπικλυσθεῖσα ἡ Κύρβη ἔρημος
ἐγένετο, αὐτοὶ δὲ διείλοντο τὴν χώραν, καὶ ἕκαστος ἑαυτοῦ πόλιν ὁμώνυμον ἔκτισε.</p></div2>

<div2 type="chapter" n="58" org="uniform" sample="complete"><p><milestone unit="section" n="1" /> κατὰ δὲ τούτους
τοὺς χρόνους Δαναὸς ἔφυγεν ἐξ Αἰγύπτου μετὰ
τῶν θυγατέρων: καταπλεύσας δὲ τῆς Ῥοδίας εἰς
Λίνδον καὶ προσδεχθεὶς ὑπὸ τῶν ἐγχωρίων, ἱδρύσατο
τῆς Ἀθηνᾶς ἱερὸν καὶ τὸ ἄγαλμα τῆς θεοῦ
καθιέρωσε. τῶν δὲ τοῦ Δαναοῦ θυγατέρων τρεῖς
ἐτελεύτησαν κατὰ τὴν ἐπιδημίαν τὴν ἐν τῇ Λίνδῳ,
αἱ δ᾽ ἄλλαι μετὰ τοῦ πατρὸς Δαναοῦ εἰς Ἄργος
ἐξέπλευσαν. <milestone unit="section" n="2" /> μικρὸν δ᾽ ὕστερον τούτων τῶν χρόνων
Κάδμος ὁ Ἀγήνορος, ἀπεσταλμένος ὑπὸ τοῦ βασιλέως
κατὰ ζήτησιν τῆς Εὐρώπης, κατέπλευσεν εἰς
<pb id="v.2.p.83" />
τὴν Ῥοδίαν: κεχειμασμένος δ᾽ ἰσχυρῶς κατὰ τὸν
πλοῦν καὶ πεποιημένος εὐχὰς ἱδρύσασθαι Ποσειδῶνος
ἱερόν, διασωθεὶς ἱδρύσατο κατὰ τὴν νῆσον τοῦ
θεοῦ τούτου τέμενος καὶ τῶν Φοινίκων ἀπέλιπέ
 τινας τοὺς ἐπιμελησομένους. οὗτοι δὲ καταμιγέντες
Ἰαλυσίοις διετέλεσαν συμπολιτευόμενοι τούτοις: ἐξ
ὧν φασι τοὺς ἱερεῖς κατὰ γένος διαδέχεσθαι τὰς
ἱερωσύνας. 
<milestone unit="section" n="3" />ὁ δ᾽ οὖν Κάδμος καὶ τὴν Λινδίαν Ἀθηνᾶν 
ἐτίμησεν ἀναθήμασιν, ἐν οἷς ἦν χαλκοῦς λέβης
 ἀξιόλογος κατεσκευασμένος εἰς τὸν ἀρχαῖον ῥυθμόν:
οὗτος δ᾽ εἶχεν ἐπιγραφὴν Φοινικικοῖς γράμμασιν,
ἅ φασι πρῶτον ἐκ Φοινίκης εἰς τὴν Ἑλλάδα κομισθῆναι.

<milestone unit="section" n="4" />μετὰ δὲ ταῦτα τῆς Ῥοδίας γῆς ἀνείσης 
ὄφεις ὑπερμεγέθεις συνέβη πολλοὺς τῶν ἐγχωρίων
 ὑπὸ τῶν ὄφεων διαφθαρῆναι: διόπερ οἱ περιλειφθέντες
ἔπεμψαν εἰς Δῆλον τοὺς ἐπερωτήσοντας
τὸν θεὸν περὶ τῆς τῶν κακῶν ἀπαλλαγῆς. 
<milestone unit="section" n="5" />τοῦ δ᾽ 
Ἀπόλλωνος προστάξαντος αὐτοῖς παραλαβεῖν Φόρβαντα
μετὰ τῶν συνακολουθούντων αὐτῷ, καὶ μετὰ
 τούτων κατοικεῖν τὴν Ῥόδον: οὗτος δ᾽ ἦν υἱὸς μὲν
Λαπίθου, διέτριβε δὲ περὶ Θετταλίαν μετὰ πλειόνων,
ζητῶν χώραν εἰς κατοίκησιν: τῶν δὲ Ῥοδίων μεταπεμψαμένων
αὐτὸν κατὰ τὴν μαντείαν καὶ μεταδόντων
τῆς χώρας, ὁ μὲν Φόρβας ἀνεῖλε τοὺς ὄφεις,
 καὶ τὴν νῆσον ἐλευθερώσας τοῦ φόβου, κατῴκησεν
ἐν τῇ Ῥοδίᾳ, γενόμενος δὲ καὶ τἄλλα ἀνὴρ ἀγαθὸς ἔσχε τιμὰς ἡρωικὰς μετὰ τὴν τελευτήν.</p></div2>

<div2 type="chapter" n="59" org="uniform" sample="complete"><p><milestone unit="section" n="1" />ὕστερον
<pb id="v.2.p.84" />
δὲ τούτων Ἀλθαιμένης ὁ Κατρέως υἱὸς τοῦ Κρητῶν
βασιλέως περί τινων χρηστηριαζόμενος ἔλαβε
χρησμόν, ὅτι πεπρωμένον ἐστὶν αὐτῷ τοῦ πατρὸς
αὐτόχειρα γενέσθαι. <milestone unit="section" n="2" /> βουλόμενος οὖν τοῦτο τὸ μύσος
ἐκφυγεῖν ἑκουσίως ἔφυγεν ἐκ τῆς Κρήτης μετὰ
τῶν βουλομένων συναπᾶραι, πλειόνων ὄντων. οὗτος
μὲν οὖν κατέπλευσε τῆς Ῥοδίας εἰς Κάμειρον καὶ ἐπὶ
<del status="unremarkable">μὲν</del> ὄρους Ἀταβύρου Διὸς ἱερὸν ἱδρύσατο τοῦ προσαγορευομένου
Ἀταβυρίου: διόπερ ἔτι καὶ νῦν τιμᾶται
διαφερόντως, κείμενον ἐπί τινος ὑψηλῆς ἄκρας, ἀφ᾽
ἧς ἐστιν ἀφορᾶν τὴν Κρήτην. <milestone unit="section" n="3" /> ὁ μὲν οὖν Ἀλθαιμένης
μετὰ τῶν συνακολουθησάντων κατῴκησεν ἐν
τῇ Καμείρῳ, τιμώμενος ὑπὸ τῶν ἐγχωρίων: ὁ δὲ
πατὴρ αὐτοῦ Κατρεύς, ἔρημος ὢν ἀρρένων παίδων
καὶ διαφερόντως ἀγαπῶν τὸν Ἀλθαιμένην, ἔπλευσεν
εἰς Ῥόδον, φιλοτιμούμενος εὑρεῖν τὸν υἱὸν καὶ
ἀπαγαγεῖν εἰς Κρήτην. τῆς δὲ κατὰ τὸ πεπρωμένον
ἀνάγκης ἐπισχυούσης, ὁ μὲν Κατρεὺς ἀπέβη
μετά τινων ἐπὶ τὴν Ῥοδίαν νυκτός, καὶ γενομένης
συμπλοκῆς καὶ μάχης πρὸς τοὺς ἐγχωρίους ὁ Ἀλθαιμένης
ἐκβοηθῶν ἠκόντισε λόγχῃ καὶ δι᾽ ἄγνοιαν
παίσας ἀπέκτεινε τὸν πατέρα. <milestone unit="section" n="4" /> γνωσθείσης δὲ τῆς
πράξεως, ὁ <del status="unremarkable">μὲν</del> Ἀλθαιμένης οὐ δυνάμενος φέρειν
τὸ μέγεθος τῆς συμφορᾶς τὰς μὲν ἀπαντήσεις καὶ
ὁμιλίας τῶν ἀνθρώπων περιέκαμπτε, διδοὺς δ᾽ ἑαυτὸν
εἰς τὰς ἐρημίας ἠλᾶτο μόνος καὶ διὰ τὴν λύπην
ἐτελεύτησεν: ὕστερον δὲ κατά τινα χρησμὸν
<pb id="v.2.p.85" />
τιμὰς ἔσχε παρὰ Ῥοδίοις ἡρωικάς. 
<milestone unit="section" n="5" />βραχὺ δὲ πρὸ 
τῶν Τρωικῶν Τληπόλεμος ὁ Ἡρακλέους φεύγων
διὰ τὸν Λικυμνίου θάνατον, ὃν ἀκουσίως ἦν ἀνῃρηκώς,
ἔφυγεν ἑκουσίως ἐξ Ἄργους: χρησμὸν δὲ
 λαβὼν ὑπὲρ ἀποικίας μετά τινων λαῶν κατέπλευσεν
εἰς τὴν Ῥόδον, καὶ προσδεχθεὶς ὑπὸ τῶν ἐγχωρίων
αὐτοῦ κατῴκησε. 
<milestone unit="section" n="6" />γενόμενος δὲ βασιλεὺς πάσης τῆς 
νήσου τήν τε χώραν ἐπ᾽ ἴσης κατεκληρούχησε καὶ
τἄλλα διετέλεσεν ἄρχων ἐπιεικῶς. τὸ δὲ τελευταῖον
 μετ᾽ Ἀγαμέμνονος στρατεύων εἰς Ἴλιον τῆς μὲν
Ῥόδου τὴν ἡγεμονίαν παρέδωκε Βούτᾳ τῷ ἐξ Ἄργους
αὐτῷ μετασχόντι τῆς φυγῆς, αὐτὸς δ᾽ ἐπιφανὴς
ἐν τῷ πολέμῳ γενόμενος ἐτελεύτησεν ἐν τῇ Τρῳάδι.
</p></div2>

<div2 type="chapter" n="60" org="uniform" sample="complete"><p><milestone unit="section" n="1" /> ἐπεὶ δὲ ταῖς Ῥοδίων πράξεσι τῆς κατ᾽ ἀντιπέρας
Χερρονήσου ἔνια συμπεπλέχθαι συμβέβηκεν, οὐκ
ἀνοίκειον ἡγοῦμαι περὶ αὐτῶν διελθεῖν. ἡ Χερρόνησος
τοίνυν τὸ παλαιόν, ὡς μέν τινές φασιν, ἀπὸ
τοῦ τόπου τῆς φύσεως ὄντος ἰσθμώδους ταύτης
 ἔτυχε τῆς προσηγορίας: ὡς δέ τινες ἀναγεγράφασιν,
ἀπὸ τοῦ δυναστεύσαντος τῶν τόπων ὄνομα Χερρονήσου
προσηγόρευται. 
<milestone unit="section" n="2" />οὐ πολλῷ δ᾽ ὕστερον τῆς 
τούτου δυναστείας λέγεται πέντε Κούρητας ἐκ Κρήτης
εἰς αὐτὴν περαιωθῆναι: τούτους δ᾽ ἀπογόνους
 γεγονέναι τῶν ὑποδεξαμένων Δία παρὰ τῆς μητρὸς
Ῥέας καὶ θρεψάντων ἐν τοῖς κατὰ τὴν Κρήτην
Ἰδαίοις ὄρεσι. 
<milestone unit="section" n="3" />στόλῳ δ᾽ ἀξιολόγῳ πλεύσαντας εἰς 
<pb id="v.2.p.86" />
τὴν Χερρόνησον τοὺς μὲν κατοικοῦντας αὐτὴν Κᾶρας
ἐκβαλεῖν, αὐτοὺς δὲ κατοικήσαντας τὴν μὲν χώραν
εἰς πέντε μέρη διελεῖν, καὶ πόλιν ἕκαστον κτίσαι
θέμενον ἀφ᾽ ἑαυτοῦ τὴν προσηγορίαν. <milestone unit="section" n="4" /> οὐ πολὺ
δὲ τούτων κατόπιν Ἴναχον τὸν Ἀργείων βασιλέα,
ἀφανισθείσης τῆς θυγατρὸς Ἰοῦς, ἐξαποστεῖλαι Κύρνον,
ἕνα τῶν ἡγεμονικῶν ἀνδρῶν, δόντα αὐτῷ στόλον
ἀξιόλογον, καὶ προστάξαι ζητεῖν ἐν παντὶ τόπῳ
τὴν Ἰώ, καὶ μὴ ἐπανελθεῖν, ἐὰν μὴ ταύτης ἐγκρατὴς
γένηται. <milestone unit="section" n="5" /> ὁ δὲ Κύρνος ἐπὶ πολλὰ μέρη τῆς
οἰκουμένης πλανηθεὶς καὶ μὴ δυνάμενος εὑρεῖν ταύτην,
κατέπλευσε τῆς Καρίας εἰς τὴν προειρημένην
Χερρόνησον: ἀπογνοὺς δὲ τὴν εἰς οἶκον ἀνακομιδὴν
κατῴκησεν ἐν τῇ Χερρονήσῳ, καὶ τὰ μὲν πείσας,
τὰ δ᾽ ἀναγκάσας ἐβασίλευσε μέρους τῆς χώρας καὶ
πόλιν ἔκτισεν ὁμώνυμον ἑαυτῷ Κύρνον: πολιτευόμενος
δὲ δημοτικῶς μεγάλης ἀποδοχῆς ἐτύγχανε παρὰ τοῖς συμπολιτευομένοις.</p></div2>

<div2 type="chapter" n="61" org="uniform" sample="complete"><p><milestone unit="section" n="1" /> μετὰ δὲ ταῦτα Τριόπαν,
ἕνα τῶν Ἡλίου καὶ Ῥόδου παίδων, φεύγοντα
διὰ τὸν Τενάγεω τοῦ ἀδελφοῦ φόνον εἰς τὴν Χερρόνησον
ἀφικέσθαι. ἐνταῦθα δὲ καθαρθέντα τὸν
φόνον ὑπὸ Μελισσέως τοῦ βασιλέως εἰς τὴν Θετταλίαν
πλεῦσαι ἐπὶ συμμαχίαν τοῖς Δευκαλίωνος παισί,
καὶ συνεκβαλεῖν ἐκ τῆς Θετταλίας τοὺς Πελασγούς,
<milestone unit="section" n="2" /> καὶ μερίσασθαι τὸ καλούμενον Δώτιον πεδίον. ἐνταῦθα
δὲ τὸ τέμενος τῆς Δήμητρος ἐκκόψαντα τῇ
<pb id="v.2.p.87" />
<del status="unremarkable">μὲν</del> ὕλῃ καταχρῆσθαι πρὸς βασιλείων κατασκευήν:
δἰ ἣν αἰτίαν ὑπὸ τῶν ἐγχωρίων μισηθέντα φυγεῖν
ἐκ Θετταλίας, καὶ καταπλεῦσαι μετὰ τῶν συμπλευσάντων
λαῶν εἰς τὴν Κνιδίαν, ἐν ᾗ κτίσαι
 τὸ καλούμενον ἀπ᾽ αὐτοῦ Τριόπιον. 
<milestone unit="section" n="3" />ἐντεῦθεν δ᾽ 
ὁρμώμενον τήν τε Χερρόνησον κατακτήσασθαι καὶ
τῆς ὁμόρου Καρίας πολλήν. περὶ δὲ τοῦ γένους
τοῦ Τριόπα πολλοὶ τῶν συγγραφέων καὶ ποιητῶν
διαπεφωνήκασιν: οἱ μὲν γὰρ ἀναγράφουσιν αὐτὸν
 υἱὸν εἶναι Κανάχης τῆς Αἰόλου καὶ Ποσειδῶνος,
οἱ δὲ Λαπίθου τοῦ Ἀπόλλωνος καὶ Στίλβης τῆς Πηνειοῦ.
</p></div2>

<div2 type="chapter" n="62" org="uniform" sample="complete"><p><milestone unit="section" n="1" />ἔστι δ᾽ ἐν Καστάβῳ τῆς Χερρονήσου ἱερὸν
ἅγιον Ἡμιθέας, ἧς τὴν περιπέτειαν οὐκ ἄξιον παραλιπεῖν.
 πολλοὶ μὲν οὖν καὶ ποικίλοι λόγοι περὶ
ταύτης παραδέδονται: τὸν δ᾽ ἐπικρατοῦντα καὶ συμφωνούμενον
παρὰ τοῖς ἐγχωρίοις διέξιμεν. Σταφύλου
γὰρ καὶ Χρυσοθέμιδός φασι γενέσθαι τρεῖς
θυγατέρας, Μολπαδίαν καὶ Ῥοιὼ καὶ Παρθένον
 ὄνομα. καὶ τῇ μὲν Ῥοιοῖ τὸν Ἀπόλλωνα μιγέντα
ἔγκυον ποιῆσαι: τὸν δὲ πατέρα αὐτῆς ὡς ὑπ᾽ ἀνθρώπου
τῆς φθορᾶς γεγενημένης ὀργισθῆναι, καὶ
διὰ τοῦτο τὴν θυγατέρα εἰς λάρνακα συγκλείσαντα
 βαλεῖν εἰς τὴν θάλατταν. 
<milestone unit="section" n="2" />προσενεχθείσης δὲ τῆς 
 λάρνακος τῇ Δήλῳ τεκεῖν ἄρρενα, καὶ προσαγορεῦσαι
τὸ παιδίον Ἄνιον. τὴν δὲ Ῥοιὼ παραδόξως
<pb id="v.2.p.88" />
σωθεῖσαν ἀναθεῖναι τὸ βρέφος ἐπὶ τὸν βωμὸν τοῦ
Ἀπόλλωνος, καὶ ἐπεύξασθαι τῷ θεῷ, εἰ ἔστιν ἐξ
ἐκείνου, σώζειν αὐτό. τὸν δ᾽ Ἀπόλλωνα μυθολογοῦσι
τότε μὲν κρύψαι τὸ παιδίον, ὕστερον δὲ φροντίσαντα
τῆς τροφῆς διδάξαι τὴν μαντικήν, καί τινας
αὐτῷ περιτιθέναι μεγάλας τιμάς. <milestone unit="section" n="3" /> τὰς δὲ τῆς
φθαρείσης ἀδελφὰς Μολπαδίαν καὶ Παρθένον φυλαττούσας
τὸν τοῦ πατρὸς οἶνον, προσφάτως κατ᾽
ἀνθρώπους εὑρημένον, εἰς ὕπνον κατενεχθῆναι:
καθ᾽ ὃν δὴ καιρὸν τὰς τρεφομένας παρ᾽ αὐτοῖς ὗς
εἰσελθεῖν, καὶ τόν τε ἔχοντα τὸν οἶνον κέραμον
συντρῖψαι καὶ τὸν οἶνον διαφθεῖραι. τὰς δὲ παρθένους
μαθούσας τὸ γεγονός, καὶ φοβηθείσας τὸ
ἀπότομον τοῦ πατρός, φυγεῖν ἐπὶ τὸν αἰγιαλὸν καὶ
ἀπό τινων πετρῶν ὑψηλῶν ἑαυτὰς ῥῖψαι. <milestone unit="section" n="4" /> Ἀπόλλωνα
δὲ διὰ τὴν οἰκειότητα τὴν πρὸς τὴν ἀδελφὴν
ὑπολαβόντα τὰς κόρας εἰς τὰς ἐν Χερρονήσῳ πόλεις
καταστῆσαι. καὶ τὴν μὲν ὀνομαζομένην Παρθένον
ἐποίησεν ἐν Βουβαστῷ τῆς Χερρονήσου τιμὰς ἔχειν
καὶ τέμενος, Μολπαδίαν δὲ εἰς Κάσταβον ἐλθοῦσαν
διὰ τὴν ἀπὸ τοῦ θεοῦ γενομένην ἐπιφάνειαν Ἡμιθέαν
ὠνομάσθαι καὶ τιμᾶσθαι παρὰ πᾶσι τοῖς ἐν
Χερρονήσῳ. <milestone unit="section" n="5" /> ἐν δὲ ταῖς θυσίαις αὐτῆς διὰ τὸ συμβὰν
περὶ τὸν οἶνον πάθος τὰς μὲν σπονδὰς μελικράτῳ
ποιοῦσι, τὸν δ᾽ ἁψάμενον ἢ φαγόντα ὑὸς οὐ νόμιμον προσελθεῖν πρὸς τὸ τέμενος.</p></div2>

<div2 type="chapter" n="63" org="uniform" sample="complete"><p><milestone unit="section" n="1" /> ἐν δὲ τοῖς
ὕστερον χρόνοις ἐπὶ τοσοῦτον ἔλαβε τὸ ἱερὸν αὔξησιν
<pb id="v.2.p.89" />
τῆς Ἡμιθέας, ὥστε μὴ μόνον παρὰ τοῖς ἐγχωρίοις
καὶ τοῖς περιοίκοις τιμᾶσθαι διαφερόντως,
ἀλλὰ καὶ τοὺς μακρὰν οἰκοῦντας εἰς αὐτὸ φιλοτίμως
φοιτᾶν, καὶ θυσίαις τε μεγαλοπρεπέσι καὶ ἀναθήμασιν
 ἀξιολόγοις τιμᾶν, τὸ δὲ μέγιστον, Πέρσας
ἡγουμένους τῆς Ἀσίας καὶ πάντα τὰ τῶν Ἑλλήνων
ἱερὰ συλῶντας μόνου τοῦ τῆς Ἡμιθέας τεμένους
ἀποσχέσθαι, τούς τε λῃστὰς τοὺς πάντα διαρπάζοντας
μόνον τοῦτο ἀφεῖναι παντελῶς ἄσυλον, καίπερ
 ἀτείχιστον ὑπάρχον καὶ ἀκίνδυνον ἔχον τὴν ἁρπαγήν.

<milestone unit="section" n="2" />αἰτίαν δὲ τῆς ἐπὶ πλέον αὐξήσεως φέρουσι 
τὴν κοινὴν εἰς ἀνθρώπους εὐεργεσίαν: τοῖς τε γὰρ
 κάμνουσι κατὰ τοὺς ὕπνους ἐφισταμένην φανερῶς
διδόναι τὴν θεραπείαν καὶ πολλοὺς τοῖς ἀπεγνωσμένοις
 πάθεσι συνεχομένους <del status="unremarkable">περιτυχόντας</del> ὑγιασθῆναι:
πρὸς δὲ τούτοις <del status="unremarkable">τὸ περὶ</del> τὰς δυστοκούσας
τῶν γυναικῶν τῆς ἐν ταῖς ὠδῖσι ταλαιπωρίας καὶ
κινδύνων ἀπαλλάττειν τὴν θεόν. 
<milestone unit="section" n="3" />διὸ καὶ πολλῶν 
ἐκ παλαιῶν χρόνων σεσωσμένων πεπλήρωται τὸ τέμενος
 ἀναθημάτων, καὶ ταῦτα οὔθ᾽ ὑπὸ φυλάκων
οὔθ᾽ ὑπὸ τείχους ὀχυροῦ φυλαττόμενα, ἀλλ᾽ ὑπὸ
τῆς συνήθους δεισιδαιμονίας.
</p></div2>

<div2 type="chapter" n="64" org="uniform" sample="complete"><p><milestone unit="section" n="1" />περὶ μὲν οὖν Ῥόδου καὶ Χερρονήσου ἀρκεσθησόμεθα
τοῖς ῥηθεῖσι, περὶ δὲ Κρήτης νῦν διέξιμεν.
 οἱ μὲν γὰρ τὴν Κρήτην κατοικοῦντές φασιν ἀρχαιοτάτους
γενέσθαι παρ᾽ αὑτοῖς τοὺς ὀνομαζομένους Ἐτεόκρητας
αὐτόχθονας, ὧν τὸν μὲν βασιλέα Κρῆτα καλούμενον
<pb id="v.2.p.90" />
πλεῖστα καὶ μέγιστα κατὰ τὴν νῆσον εὑρεῖν
τὰ δυνάμενα τὸν κοινὸν τῶν ἀνθρώπων βίον ὠφελῆσαι.
<milestone unit="section" n="2" /> καὶ τῶν θεῶν δὲ τοὺς πλείστους μυθολογοῦσι
παρ᾽ ἑαυτοῖς γενέσθαι τοὺς διὰ τὰς κοινὰς
εὐεργεσίας τυχόντας ἀθανάτων τιμῶν: περὶ ὧν ἡμεῖς
ἐν κεφαλαίοις τὰ παραδεδομένα διέξιμεν ἀκολούθως
τοῖς ἐνδοξοτάτοις τῶν τὰς Κρητικὰς πράξεις συνταξαμένων.
<milestone unit="section" n="3" /> πρῶτοι τοίνυν τῶν εἰς μνήμην παραδεδομένων
ᾤκησαν τῆς Κρήτης περὶ τὴν Ἴδην οἱ
προσαγορευθέντες Ἰδαῖοι Δάκτυλοι. τούτους δ᾽ οἱ
μὲν ἑκατὸν τὸν ἀριθμὸν γεγονέναι παραδεδώκασιν,
οἱ δὲ δέκα φασὶν ὑπάρχοντας τυχεῖν ταύτης τῆς
προσηγορίας, τοῖς ἐν ταῖς χερσὶ δακτύλοις ὄντας
ἰσαρίθμους. <milestone unit="section" n="4" /> ἔνιοι δ᾽ ἱστοροῦσιν, ὧν ἐστι καὶ Ἔφορος,
τοὺς Ἰδαίους Δακτύλους γενέσθαι μὲν κατὰ
τὴν Ἴδην τὴν ἐν Φρυγίᾳ, διαβῆναι δὲ μετὰ Μυγδόνος
εἰς τὴν Εὐρώπην: ὑπάρξαντας δὲ γόητας ἐπιτηδεῦσαι
τάς τε ἐπῳδὰς καὶ τελετὰς καὶ μυστήρια,
καὶ περὶ Σαμοθρᾴκην διατρίψαντας οὐ μετρίως ἐν
τούτοις ἐκπλήττειν τοὺς ἐγχωρίους: καθ᾽ ὃν δὴ χρόνον
καὶ τὸν Ὀρφέα, φύσει διαφόρῳ κεχορηγημένον
πρὸς ποίησιν καὶ μελῳδίαν, μαθητὴν γενέσθαι τούτων,
καὶ πρῶτον εἰς τοὺς Ἕλληνας ἐξενεγκεῖν τελετὰς
καὶ μυστήρια. <milestone unit="section" n="5" /> οἱ δ᾽ οὖν κατὰ τὴν Κρήτην
Ἰδαῖοι Δάκτυλοι παραδέδονται τήν τε τοῦ πυρὸς
χρῆσιν καὶ τὴν τοῦ χαλκοῦ καὶ σιδήρου φύσιν ἐξευρεῖν
τῆς Ἀπτεραίων χώρας περὶ τὸν καλούμενον
Βερέκυνθον, καὶ τὴν ἐργασίαν δι᾽ ἧς κατασκευάζεται:
<pb id="v.2.p.91" />
 δόξαντας δὲ μεγάλων ἀγαθῶν ἀρχηγοὺς γεγενῆσθαι <milestone unit="section" n="6" />
τῷ γένει τῶν ἀνθρώπων τιμῶν τυχεῖν ἀθανάτων.
ἱστοροῦσι δ᾽ αὐτῶν ἕνα μὲν προσαγορευθῆναι Ἡρακλέα,
δόξῃ δὲ διενεγκόντα θεῖναι τὸν ἀγῶνα τὸν
 τῶν Ὀλυμπίων: τοὺς δὲ μεταγενεστέρους ἀνθρώπους
διὰ τὴν ὁμωνυμίαν δοκεῖν τὸν ἐξ Ἀλκμήνης
συστήσασθαι τὴν τῶν Ὀλυμπίων θέσιν. 
<milestone unit="section" n="7" />σημεῖα δὲ 
τούτων φασὶ διαμένειν τὸ πολλὰς τῶν γυναικῶν
ἔτι καὶ νῦν λαμβάνειν ἐπῳδὰς ἀπὸ τούτου τοῦ θεοῦ
 καὶ περιάμματα ποιεῖν, ὡς γεγονότος αὐτοῦ γόητος
καὶ τὰ περὶ τὰς τελετὰς ἐπιτετηδευκότος: ἃ δὴ πλεῖστον
κεχωρίσθαι τῆς Ἡρακλέους συνηθείας τοῦ γεγονότος ἐξ Ἀλκμήνης.
</p></div2>

<div2 type="chapter" n="65" org="uniform" sample="complete"><p><milestone unit="section" n="1" />μετὰ δὲ τοὺς Ἰδαίους Δακτύλους ἱστοροῦσι γενέσθαι
 Κούρητας ἐννέα. τούτους δ᾽ οἱ μὲν μυθολογοῦσι
γεγονέναι γηγενεῖς, οἱ δ᾽ ἀπογόνους τῶν
Ἰδαίων Δακτύλων. κατοικεῖν δ᾽ αὐτοὺς τῶν ὀρῶν
τοὺς συνδένδρους καὶ φαραγγώδεις τόπους καὶ τὸ
σύνολον τοὺς ἔχοντας σκέπην καὶ ὑπόδυσιν φυσικήν,
 διὰ τὸ μήπω κατασκευὰς οἰκιῶν εὑρῆσθαι.

<milestone unit="section" n="2" />διενεγκόντας δ᾽ αὐτοὺς συνέσει πολλὰ τῶν κοινῇ 
χρησίμων καταδεῖξαι: τάς τε γὰρ ποίμνας τῶν προβάτων
τούτους ἀθροῖσαι πρώτους καὶ τὰ γένη τῶν
ἄλλων βοσκημάτων ἐξημερῶσαι καὶ τὰ περὶ τὰς μελιττουργίας
 καταδεῖξαι. 
<milestone unit="section" n="3" />ὁμοίως δὲ καὶ τὰ περὶ τὴν 
τοξικὴν καὶ τὰς κυνηγίας εἰσηγήσασθαι, καὶ τῆς
πρὸς ἀλλήλους κοινῆς ὁμιλίας καὶ συμβιώσεως, ἔτι
δ᾽ ὁμονοίας καί τινος εὐταξίας ἀρχηγοὺς γενέσθαι.
<pb id="v.2.p.92" />
<milestone unit="section" n="4" /> εὑρεῖν δὲ καὶ ξίφη καὶ κράνη καὶ τὰς ἐνοπλίους
ὀρχήσεις, δι᾽ ὧν ποιοῦντας μεγάλους ψόφους ἀπατᾶν
τὸν Κρόνον. φασὶ δ᾽ αὐτοὺς τὸν Δία, λάθρᾳ
τοῦ πατρὸς Κρόνου παραδούσης Ῥέας τῆς μητρός,
ὑποδέξασθαι καὶ θρέψαι: περὶ οὗ τὰ κατὰ μέρος
μέλλοντας ἡμᾶς δηλοῦν ἀναγκαῖον ἀναλαβεῖν μικρὸν ἀνωτέρω τὴν διήγησιν.
</p></div2>

<div2 type="chapter" n="66" org="uniform" sample="complete"><p><milestone unit="section" n="1" /> μυθολογοῦσι γὰρ οἱ Κρῆτες γενέσθαι κατὰ τὴν
τῶν Κουρήτων ἡλικίαν τοὺς καλουμένους Τιτᾶνας.
τούτους δὲ τῆς Κνωσίας χώρας ἔχειν τὴν οἴκησιν,
ὅπουπερ ἔτι καὶ νῦν δείκνυται θεμέλια Ῥέας οἰκόπεδα
καὶ κυπαρίττων ἄλσος ἐκ παλαιοῦ χρόνου
ἀνειμένον. <milestone unit="section" n="2" /> ὑπάρξαι δὲ τὸν ἀριθμὸν ἓξ μὲν ἄνδρας,
πέντε δὲ γυναῖκας, ὡς μέν τινες μυθολογοῦσιν,
Οὐρανοῦ καὶ Γῆς ὄντας, ὡς δέ τινές φασιν, ἔκ τινος
τῶν Κουρήτων καὶ μητρὸς Τιταίας, ἀφ᾽ ἧς αὐτοὺς
ταύτης τετευχέναι τῆς προσηγορίας. <milestone unit="section" n="3" /> ἄρρενας μὲν
οὖν γενέσθαι τόν τε Κρόνον καὶ Ὑπερίονα καὶ
Κοῖον, ἔτι δὲ Ἰαπετὸν καὶ Κριὸν καὶ τὸ τελευταῖον
Ὠκεανόν, ἀδελφὰς δὲ τούτων τήν τε Ῥέαν καὶ Θέμιν
καὶ Μνημοσύνην, ἔτι δὲ Φοίβην καὶ Τηθύν.
ὧν ἕκαστόν τινων εὑρετὴν γενέσθαι τοῖς ἀνθρώποις,
καὶ διὰ τὴν εἰς ἅπαντας εὐεργεσίαν τυχεῖν
τιμῶν καὶ μνήμης ἀενάου. <milestone unit="section" n="4" /> τὸν μὲν οὖν Κρόνον
ὄντα πρεσβύτατον βασιλέα γενέσθαι, καὶ τοὺς καθ᾽
ἑαυτὸν ἀνθρώπους ἐξ ἀγρίου διαίτης εἰς βίον ἥμερον
μεταστῆσαι, καὶ διὰ τοῦτο ἀποδοχῆς μεγάλης
<pb id="v.2.p.93" />
τυχόντα πολλοὺς ἐπελθεῖν τόπους τῆς οἰκουμένης.
εἰσηγήσασθαι δ᾽ αὐτὸν ἅπασι τήν τε δικαιοσύνην
καὶ τὴν ἁπλότητα τῆς ψυχῆς: διὸ καὶ τοὺς ἐπὶ
Κρόνου γενομένους ἀνθρώπους παραδεδόσθαι τοῖς
 μεταγενεστέροις εὐήθεις καὶ ἀκάκους παντελῶς, ἔτι
δ᾽ εὐδαίμονας γεγονότας. 
<milestone unit="section" n="5" />δυναστεῦσαι δ᾽ αὐτὸν μάλιστα 
τῶν πρὸς ἑσπέραν τόπων καὶ μεγίστης ἀξιωθῆναι
τιμῆς: διὸ καὶ μέχρι τῶν νεωτέρων χρόνων
παρὰ Ῥωμαίοις καὶ Καρχηδονίοις, ὅτ᾽ ἦν ἡ πόλις
 αὕτη, ἔτι δὲ <del status="unremarkable">καὶ</del> τοῖς ἄλλοις τοῖς πλησιοχώροις ἔθνεσιν
ἐπιφανεῖς ἑορτὰς καὶ θυσίας γενέσθαι τούτῳ
τῷ θεῷ καὶ πολλοὺς τόπους ἐπωνύμους αὐτοῦ γενέσθαι.

<milestone unit="section" n="6" />διὰ δὲ τὴν ὑπερβολὴν τῆς εὐνομίας ἀδίκημα 
μὲν μηδὲν ὅλως ὑπὸ μηδενὸς σνντελεῖσθαι,
 πάντας δὲ τοὺς ὑπὸ τὴν ἡγεμονίαν τούτου τεταγμένους
μακάριον βίον ἐζηκέναι, πάσης ἡδονῆς ἀνεμποδίστως
ἀπολαύοντας. περὶ δὲ τούτων καὶ τὸν
ποιητὴν Ἡσίοδον ἐπιμαρτυρεῖν ἐν τοῖσδε τοῖς ἔπεσιν:
<quote rend="blockquote"><lb />οἱ μὲν ἐπὶ Κρόνου ἦσαν, ὅτ᾽ οὐρανῷ ἐμβασίλευεν,
<lb /> ὥστε θεοὶ δ᾽ ἔζωον, ἀκηδέα θυμὸν ἔχοντες,
<lb />νόσφιν ἄτερ τε κακῶν καὶ ἄτερ χαλεποῖο πόνοιο
<lb />νούσων τ᾽ ἀργαλέων καὶ ἀπήμονες, οὐδὲ μέλεσσι
<lb />γῆρας ἐπῆν, αἰεὶ δὲ πόδας καὶ χεῖρας ὁμοῖοι
<lb />τέρποντ᾽ ἐν θαλίῃσι κακῶν ἔκτοσθεν ἐόντες:
<pb id="v.2.p.94" />
<lb />θνῆσκον δ᾽ ὡς ὕπνῳ δεδμημένοι. ἄλλα τε πολλὰ
<lb />τοῖσιν ἔην: καρπὸν δ᾽ ἔφερε ζείδωρος ἄρουρα
<lb />αὐτομάτη πολλόν τε καὶ ἄφθονον: οἱ δ᾽ ἐπὶ γαίῃ
<lb />εὔφρονες ἔργ᾽ ἐνέμοντο σὺν ἐσθλοῖσιν πολέεσσιν,
<lb />ἀφνειοὶ μήλοισι, φίλοι μακάρεσσι θεοῖσι.</quote>
περὶ μὲν οὖν Κρόνου τοιαῦτα μυθολογοῦσιν.
</p></div2>

<div2 type="chapter" n="67" org="uniform" sample="complete"><p><milestone unit="section" n="1" /> Ὑπερίονα δέ φασι τοῦ τε ἡλίου τὴν κίνησιν καὶ
σελήνης καὶ τῶν ἄλλων ἄστρων, ἔτι δὲ τὰς ὥρας
τὰς συντελουμένας ὑπὸ τούτων, πρῶτον ἐξ ἐπιμελείας
καὶ παρατηρήσεως κατανοήσαντα τοῖς ἄλλοις
εἰς γνῶσιν παραδοῦναι, καὶ διὰ τοῦτο αὐτὸν πατέρα
τούτων ὀνομασθῆναι, καθαπερεὶ γεγεννηκότα
τὴν τούτων θεωρίαν καὶ φύσιν. <milestone unit="section" n="2" /> καὶ Κοίου μὲν
καὶ Φοίβης Λητὼ γενέσθαι, Ἰαπετοῦ δὲ Προμηθέα
τὸν παραδεδομένον μὲν ὑπό τινων μυθογράφων ὅτι
τὸ πῦρ κλέψας παρὰ τῶν θεῶν ἔδωκε τοῖς ἀνθρώποις,
πρὸς δ᾽ ἀλήθειαν εὑρετὴν γενόμενον τῶν πυρείων,
<milestone unit="section" n="3" /> ἐξ ὧν ἐκκάεται τὸ πῦρ. τῶν δὲ Τιτανίδων
φασὶ Μνημοσύνην λογισμοὺς εὑρεῖν καὶ τὰς τῶν ὀνομάτων
θέσεις ἑκάστῳ τῶν ὄντων τάξαι, δι᾽ ὧν καὶ
δηλοῦμεν ἕκαστα καὶ πρὸς ἀλλήλους ὁμιλοῦμεν: ἅ
τινες τὸν Ἑρμῆν φασιν εἰσηγήσασθαι. προσάπτουσι
δὲ τῇ θεῷ ταύτῃ καὶ τὰ πρὸς ἀνανέωσιν καὶ μνήμην
γινόμενα παρὰ τοῖς ἀνθρώποις, ἀφ᾽ ὧν δὴ καὶ
<pb id="v.2.p.95" />
τῆς προσηγορίας τυχεῖν αὐτὴν ταύτης. 
<milestone unit="section" n="4" />Θέμιν δὲ 
μυθολογοῦσι μαντείας καὶ θυσίας καὶ θεσμοὺς τοὺς
περὶ τῶν θεῶν πρώτην εἰσηγήσασθαι καὶ τὰ περὶ
τὴν εὐνομίαν καὶ εἰρήνην καταδεῖξαι. διὸ καὶ θεσμοφύλακας
 καὶ θεσμοθέτας ὀνομάζεσθαι τοὺς τὰ
περὶ τοὺς θεοὺς ὅσια καὶ τοὺς τῶν ἀνθρώπων νόμους
διαφυλάττοντας: καὶ τὸν Ἀπόλλω, καθ᾽ ὃν δὴ
χρόνον τοὺς χρησμοὺς διδόναι μέλλει, θεμιστεύειν
λέγομεν ἀπὸ τοῦ τὴν Θέμιν εὑρέτριαν γεγονέναι
 τῶν χρησμῶν. 
<milestone unit="section" n="5" />οὗτοι μὲν οὖν οἱ θεοὶ πολλὰ τὸν 
ἀνθρώπινον βίον εὐεργετήσαντες οὐ μόνον ἀθανάτων
τιμῶν ἠξιώθησαν, ἀλλὰ καὶ πρῶτοι τὸν Ὄλυμπον
ἐνομίσθησαν οἰκεῖν μετὰ τὴν ἐξ ἀνθρώπων μετάστασιν.
</p></div2>

<div2 type="chapter" n="68" org="uniform" sample="complete"><p><milestone unit="section" n="1" /> Κρόνου δὲ καὶ Ῥέας λέγεται γενέσθαι τήν τε
Ἑστίαν καὶ Δήμητραν καὶ Ἥραν, ἔτι δὲ Δία καὶ
Ποσειδῶνα καὶ Ἅιδην. τούτων δὲ λέγεται τὴν μὲν
Ἑστίαν τὴν τῶν οἰκιῶν κατασκευὴν εὑρεῖν, καὶ διὰ
τὴν εὐεργεσίαν ταύτην παρὰ πᾶσι σχεδὸν ἀνθρώποις
 ἐν πάσαις οἰκίαις καθιδρυθῆναι, τιμῶν καὶ
θυσιῶν τυγχάνουσαν: Δήμητραν δέ, τοῦ σίτου φυομένου
μὲν ὡς ἔτυχε μετὰ τῆς ἄλλης βοτάνης, ἀγνοουμένου
δὲ παρ᾽ ἀνθρώποις, πρώτην συγκομίσαι καὶ
τὴν κατεργασίαν αὐτοῦ καὶ φυλακὴν ἐπινοῆσαι καὶ
 σπείρειν καταδεῖξαι. 
<milestone unit="section" n="2" />εὑρεῖν μὲν οὖν αὐτὴν τὸν 
σῖτον πρὸ τοῦ γεννῆσαι τὴν θυγατέρα Φερσεφόνην,
μετὰ δὲ τὴν ταύτης γένεσιν καὶ τὴν ὑπὸ Πλούτωνος
ἁρπαγὴν ἐμπρῆσαι πάντα τὸν καρπὸν διά τε
τὴν ἔχθραν τὴν πρὸς τὸν Δία καὶ τὴν ἐπὶ τῇ θυγατρὶ
<pb id="v.2.p.96" />
λύπην. μετὰ δὲ τὴν εὕρεσιν τῆς Φερσεφόνης
διαλλαγῆναί τε τῷ Διὶ καὶ τῷ Τριπτολέμῳ ἀποδοῦναι
τὸν τοῦ σίτου σπόρον, ᾧ συντάξαι πᾶσιν
ἀνθρώποις μεταδοῦναι τῆς τε δωρεᾶς καὶ τὰ περὶ
τὴν ἐργασίαν τοῦ σπόρου διδάξαι. <milestone unit="section" n="3" /> λέγουσι δέ τινες
ὅτι καὶ νόμους εἰσηγήσατο, καθ᾽ οὓς ἀλλήλοις τὸ
δίκαιον διδόναι συνειθίσθησαν ἄνθρωποι, καὶ τὴν
παραδοῦσαν αὐτοῖς θεὰν θεσμοφόρον ἀπὸ τούτων
προσηγόρευσαν. μεγίστων γὰρ ἀγαθῶν ἀνθρώποις
αἰτίαν γενομένην ἐπιφανεστάτων τυχεῖν τιμῶν καὶ
θυσιῶν, ἔτι δ᾽ ἑορτῶν καὶ πανηγύρεων μεγαλοπρεπῶν,
οὐ παρ᾽ Ἕλλησι μόνον, ἀλλὰ καὶ παρὰ πᾶσι
σχεδὸν τοῖς βαρβάροις, ὅσοι τῆς τροφῆς ταύτης ἐκοινώνησαν.
</p></div2>

<div2 type="chapter" n="69" org="uniform" sample="complete"><p><milestone unit="section" n="1" /> ἀμφισβητοῦσι δὲ περὶ τῆς εὑρέσεως τοῦ καρποῦ
τούτου πολλοί, τὴν θεὸν φάμενοι παρ᾽ αὑτοῖς
πρώτοις ὀφθῆναι καὶ τὴν τούτου φύσιν τε καὶ
χρῆσιν καταδεῖξαι. Αἰγύπτιοι μὲν γὰρ λέγουσι τήν
τε Δήμητραν καὶ τὴν Ἶσιν τὴν αὐτὴν εἶναι, καὶ εἰς
Αἴγυπτον ἐνεγκεῖν τὸ σπέρμα πρώτην, ἀρδεύοντος
μὲν εὐκαίρως τὰ πεδία τοῦ Νείλου ποταμοῦ, ταῖς
δ᾽ ὥραις ἄριστα τῆς χώρας ταύτης κεκραμένης. <milestone unit="section" n="2" /> τοὺς
δ᾽ Ἀθηναίους, καίπερ ἀποφαινομένους τὴν εὕρεσιν
τοῦ καρποῦ τούτου γεγενημένην παρ᾽ αὑτοῖς, ὅμως
μαρτυρεῖν αὐτὸν ἑτέρωθεν κεκομισμένον εἰς τὴν
Ἀττικήν: τὸν γὰρ τόπον τὸν ἐξ ἀρχῆς δεξάμενον
<pb id="v.2.p.97" />
τὴν δωρεὰν ταύτην Ἐλευσῖνα προσαγορεύειν ἀπὸ
τοῦ παρ᾽ ἑτέρων ἐλθεῖν τὸ σπέρμα τοῦ σίτου κομισθέν.

<milestone unit="section" n="3" />οἱ δὲ Σικελιῶται, νῆσον ἱερὰν Δήμητρος 
καὶ Κόρης οἰκοῦντες, εἰκὸς εἶναί φασι τὴν δωρεὰν
 ταύτην πρώτοις τοῖς τὴν προσφιλεστάτην χώραν
νεμομένοις δοθῆναι: ἄτοπον μὲν γὰρ ὑπάρχειν εὐκαρποτάτην
αὐτὴν ὡς ἰδίαν ποιῆσαι, τῆς δ᾽ εὐεργεσίας
ὡς μηδὲν προσηκούσῃ μηδ᾽ ἐσχάτῃ μεταδοῦναι,
καὶ ταῦτ᾽ ἐν αὐτῇ τὴν οἴκησιν ἔχουσαν, εἴπερ
 καὶ τῆς Κόρης τὴν ἁρπαγὴν ἐν τῇ νήσῳ ταύτῃ γεγονέναι
 συμπεφώνηται. εἶναι δὲ καὶ τὴν χώραν
οἰκειοτάτην τούτοις τοῖς καρποῖς, ἐν ᾗ καὶ τὸν ποιητὴν λέγειν
<quote rend="blockquote"><lb />ἀλλὰ τά γ᾽ ἄσπαρτα καὶ ἀνήροτα πάντα φύονται,
<lb /> πυροὶ καὶ κριθαί.</quote>

<milestone unit="section" n="4" />περὶ μὲν οὖν Δήμητρος τοιαῦτα μυθολογοῦσι. τῶν 
δ᾽ ἄλλων θεῶν τῶν ἐκ Κρόνου καὶ Ῥέας γενομένων
φασὶν οἱ Κρῆτες Ποσειδῶνα μὲν πρῶτον χρήσασθαι
ταῖς κατὰ θάλατταν ἐργασίαις καὶ στόλους συστήσασθαι,
 παραδόντος αὐτῷ τὴν ἡγεμονίαν ταύτην
τοῦ Κρόνου: διὸ καὶ παραδίδοσθαι τοῖς ἐπιγινομένοις
τοῦτον κύριον ὑπάρχειν τῶν κατὰ θάλατταν
πραττομένων καὶ θυσίαις ὑπὸ τῶν ναυτιλλομένων
τιμᾶσθαι. προσάπτουσι δ᾽ αὐτῷ καὶ τὸ τοὺς ἵππους
 δαμάσαι πρῶτον καὶ τὴν ἐπιστήμην καταδεῖξαι
τὴν περὶ τὴν ἱππικήν, ἀφ᾽ ἧς ἵππιον αὐτὸν
<pb id="v.2.p.98" />
ὠνομάσθαι. <milestone unit="section" n="5" /> τὸν δ᾽ Ἅιδην λέγεται τὰ περὶ τὰς ταφὰς
καὶ τὰς ἐκφορὰς καὶ τιμὰς τῶν τεθνεώτων καταδεῖξαι,
τὸν πρὸ τοῦ χρόνον μηδεμιᾶς οὔσης ἐπιμελείας
περὶ αὐτούς: διὸ καὶ τῶν τετελευτηκότων
ὁ θεὸς οὗτος παρείληπται κυριεύειν, ἀπονεμηθείσης
τὸ παλαιὸν αὐτῷ τῆς τούτων ἀρχῆς καὶ φροντίδος.
</p></div2>

<div2 type="chapter" n="70" org="uniform" sample="complete"><p><milestone unit="section" n="1" /> περὶ δὲ τῆς τοῦ Διὸς γενέσεώς τε καὶ βασιλείας
διαφωνεῖται: καί τινες μέν φασιν αὐτὸν μετὰ τὴν
ἐξ ἀνθρώπων τοῦ Κρόνου μετάστασιν εἰς θεοὺς
διαδέξασθαι τὴν βασιλείαν, οὐ βίᾳ κατισχύσαντα
τὸν πατέρα, νομίμως δὲ καὶ δικαίως ἀξιωθέντα ταύτης
τῆς τιμῆς: τινὲς δὲ μυθολογοῦσι τῷ Κρόνῳ
γενέσθαι λόγιον περὶ τῆς τοῦ Διὸς γενέσεως, ὅτι
παραιρήσεται τὴν βασιλείαν αὐτοῦ βιαίως ὁ γεννηθεὶς
παῖς. <milestone unit="section" n="2" /> διόπερ τὸν μὲν Κρόνον τὰ γεννώμενα
παιδία πλεονάκις ἀφανίζειν, τὴν δὲ Ῥέαν ἀγανακτήσασαν,
καὶ μὴ δυναμένην μεταθεῖναι τὴν προαίρεσιν
τἀνδρός, τὸν Δία τεκοῦσαν ἐν τῇ προσαγορευομένῃ
Ἴδῃ κλέψαι καὶ δοῦναι λάθρᾳ τοῖς Κούρησιν ἐκθρέψαι
τοῖς κατοικοῦσι πλησίον ὄρους τῆς Ἴδης.
τούτους δ ἀπενέγκαντας εἴς τι ἄντρον παραδοῦναι
ταῖς Νύμφαις, παρακελευσαμένους τὴν πᾶσαν ἐπιμέλειαν
αὐτοῦ ποιεῖσθαι. <milestone unit="section" n="3" /> αὗται δὲ μέλι καὶ γάλα
μίσγουσαι τὸ παιδίον ἔθρεψαν καὶ τῆς αἰγὸς τῆς
ὀνομαζομένης Ἀμαλθείας τὸν μαστὸν εἰς διατροφὴν
παρείχοντο. σημεῖα δὲ πολλὰ μέχρι τοῦ νῦν διαμένειν
τῆς γενέσεως καὶ διατροφῆς τοῦ θεοῦ τούτου
<pb id="v.2.p.99" />
κατὰ τὴν νῆσον. 
<milestone unit="section" n="4" />φερομένου μὲν γὰρ ὑπὸ τῶν 
Κουρήτων αὐτοῦ νηπίου φασὶν ἀποπεσεῖν τὸν ὀμφαλὸν
περὶ τὸν ποταμὸν τὸν καλούμενον Τρίτωνα,
καὶ τὸ χωρίον τε τοῦτο καθιερωθὲν ἀπὸ τοῦ τότε
 συμβάντος Ὀμφαλὸν προσαγορευθῆναι καὶ τὸ περικείμενον
πεδίον ὁμοίως Ὀμφάλειον. κατὰ δὲ τὴν
Ἴδην, ἐν ᾗ συνέβη τραφῆναι τὸν θεόν, τό τε ἄντρον
ἐν ᾧ τὴν δίαιταν εἶχε καθιέρωται καὶ οἱ περὶ
 αὐτὸ λειμῶνες ὁμοίως ἀνεῖνται περὶ τὴν ἀκρώρειαν
 ὄντες. 
<milestone unit="section" n="5" />τὸ δὲ πάντων παραδοξότατον καὶ μυθολογούμενον 
περὶ τῶν μελιττῶν οὐκ ἄξιον παραλιπεῖν:
τὸν γὰρ θεόν φασιν ἀθάνατον μνήμην τῆς πρὸς
αὐτὰς οἰκειότητος διαφυλάξαι βουλόμενον ἀλλάξαι
μὲν τὴν χρόαν αὐτῶν καὶ ποιῆσαι χαλκῷ χρυσοειδεῖ
 παραπλησίαν, τοῦ τόπου δ᾽ ὄντος ὑψηλοῦ καθ᾽
ὑπερβολήν, καὶ πνευμάτων τε μεγάλων ἐν αὐτῷ
γινομένων καὶ χιόνος πολλῆς πιπτούσης, ἀνεπαισθήτους
αὐτὰς καὶ ἀπαθεῖς ποιῆσαι, δυσχειμερωτάτους
τόπους νεμομένας. 
<milestone unit="section" n="6" />τῇ θρεψάσῃ δ᾽ αἰγὶ τιμάς 
 τέ τινας ἄλλας ἀπονεῖμαι καὶ τὴν ἐπωνυμίαν ἀπ᾽
αὐτῆς λαβεῖν, αἰγίοχον ἐπονομασθέντα. ἀνδρωθέντα
δ᾽ αὐτόν φασι πρῶτον πόλιν κτίσαι περὶ τὴν Δίκταν,
ὅπου καὶ τὴν γένεσιν αὐτοῦ γενέσθαι μυθολογοῦσιν:
ἧς ἐκλειφθείσης ἐν τοῖς ὕστερον χρόνοις διαμένειν
 ἔτι καὶ νῦν ἕρματα τῶν θεμελίων.
</p></div2>

<div2 type="chapter" n="71" org="uniform" sample="complete"><p><milestone unit="section" n="1" />διενέγκαι δὲ τὸν θεὸν τοῦτον ἁπάντων ἀνδρείᾳ
<pb id="v.2.p.100" />
καὶ συνέσει καὶ δικαιοσύνῃ καὶ ταῖς ἄλλαις ἁπάσαις
ἀρεταῖς: διὸ καὶ παραλαβόντα τὴν βασιλείαν παρὰ
τοῦ Κρόνου πλεῖστα καὶ μέγιστα τὸν ἀνθρώπινον
βίον εὐεργετῆσαι. πρῶτον μὲν γὰρ ἁπάντων καταδεῖξαι
περὶ τῶν ἀδικημάτων τὸ δίκαιον ἀλλήλοις
διδόναι τοὺς ἀνθρώπους καὶ τοῦ βίᾳ τι πράττειν
ἀποστῆσαι, κρίσει δὲ καὶ δικαστηρίῳ τὰς ἀμφισβητήσεις
διαλύειν. καθόλου δὲ τὰ περί τε τῆς εὐνομίας
καὶ τῆς εἰρήνης προσαναπληρῶσαι, τοὺς μὲν
ἀγαθοὺς πείθοντα, τοὺς δὲ φαύλους τῇ τιμωρίᾳ
καὶ τῷ φόβῳ καταπληττόμενον. <milestone unit="section" n="2" /> ἐπελθεῖν δ᾽ αὐτὸν
καὶ τὴν οἰκουμένην σχεδὸν πᾶσαν τοὺς μὲν λῃστὰς
καὶ ἀσεβεῖς ἀναιροῦντα, τὴν δ᾽ ἰσότητα καὶ τὴν
δημοκρατίαν εἰσηγούμενον: ὅτε δή φασιν αὐτὸν καὶ
τοὺς γίγαντας ἀνελεῖν, ἐν μὲν Κρήτῃ τοὺς περὶ
Μύλινον, κατὰ δὲ τὴν Φρυγίαν τοὺς περὶ Τυφῶνα.
<milestone unit="section" n="3" /> πρὸ δὲ τῆς μάχης τῆς πρὸς τοὺς ἐν Κρήτῃ γίγαντας
λέγεται τὸν Δία θῦσαι βοῦν Ἡλίῳ καὶ Οὐρανῷ
καὶ Γῇ: ἐπὶ δὲ τῶν ἱερῶν ἁπάντων φανῆναι τὰ
περὶ τούτων ἐπικριθέντα ἐπισημαίνεται κράτος καὶ
ἀπόστασις ἀπὸ τῶν πολεμίων πρὸς αὐτούς. ἀκόλουθον
δὲ τούτοις γενέσθαι τοῦ πολέμου τὸ τέλος:
αὐτομολῆσαι μὲν γὰρ ἐκ τῶν πολεμίων Μουσαῖον,
καὶ τυχεῖν ὡρισμένων τιμῶν, κατακοπῆναι δ᾽ ὑπὸ
τῶν θεῶν ἅπαντας τοὺς ἀντιταξαμένους. <milestone unit="section" n="4" /> συστῆναι
δὲ καὶ ἄλλους πολέμους αὐτῷ πρὸς γίγαντας, τῆς
<pb id="v.2.p.101" />
μὲν Μακεδονίας περὶ τὴν Παλλήνην, τῆς δ᾽ Ἰταλίας
κατὰ τὸ πεδίον, ὃ τὸ μὲν παλαιὸν ἀπὸ τοῦ κατακεκαυμένου
τόπου Φλεγραῖον ὠνομάζετο, κατὰ δὲ
τοὺς ὕστερον χρόνους Κυμαῖον προσηγόρευον. 
<milestone unit="section" n="5" />κολασθῆναι 
 δὲ τοὺς γίγαντας ὑπὸ Διὸς διὰ τὴν εἰς
τοὺς ἄλλους ἀνθρώπους παρανομίαν καὶ διὰ τὸ ταῖς
 τοῦ σώματος ὑπεροχαῖς καὶ ῥώμαις πεποιθότας καταδουλοῦσθαι
μὲν τοὺς πλησιοχώρους, ἀπειθεῖν δὲ
τοῖς περὶ τοῦ δικαίου τιθεμένοις νόμοις, πόλεμον
 δ᾽ ἐκφέρειν πρὸς τοὺς διὰ τὰς κοινὰς εὐεργεσίας
ὑπὸ πάντων θεοὺς νομιζομένους. 
<milestone unit="section" n="6" />τὸν δ᾽ οὖν Δία 
λέγουσι μὴ μόνον ἄρδην ἐξ ἀνθρώπων ἀφανίσαι
τοὺς ἀσεβεῖς καὶ πονηρούς, ἀλλὰ καὶ τοῖς ἀρίστοις
τῶν θεῶν καὶ ἡρώων, ἔτι δ᾽ ἀνδρῶν τὰς ἀξίας
 ἀπονεῖμαι τιμάς. διὰ δὲ τὸ μέγεθος τῶν εὐεργεσιῶν
καὶ τὴν ὑπεροχὴν τῆς δυνάμεως συμφώνως
αὐτῷ παρὰ πάντων συγκεχωρῆσθαι τήν τε βασιλείαν
εἰς τὸν ἀεὶ χρόνον καὶ τὴν οἴκησιν τὴν ἐν Ὀλύμπῳ.</p></div2>

<div2 type="chapter" n="72" org="uniform" sample="complete"><p><milestone unit="section" n="1" />καταδειχθῆναι δὲ καὶ θυσίας αὐτῷ συντελεῖν
 ὑπὲρ τοὺς ἄλλους ἅπαντας, καὶ μετὰ τὴν ἐκ
γῆς μετάστασιν εἰς τὸν οὐρανὸν ἐγγενέσθαι δόξας
δικαίους ἐν ταῖς τῶν εὖ πεπονθότων ψυχαῖς, ὡς
ἁπάντων τῶν γινομένων κατ᾽ οὐρανὸν οὗτος εἴη
κύριος, λέγω δ᾽ ὄμβρων τε καὶ βροντῶν καὶ κεραυνῶν
 καὶ τῶν ἄλλων τῶν τοιούτων. 
<milestone unit="section" n="2" />διόπερ αὐτὸν 
προσαγορευθῆναι Ζῆνα μὲν ἀπὸ τοῦ δοκεῖν τοῖς
ἀνθρώποις αἴτιον εἶναι τοῦ ζῆν, ταῖς ἐκ τοῦ περιέχοντος
εὐκρασίαις τοὺς καρποὺς ἀνάγοντα πρὸς
<pb id="v.2.p.102" />
τέλος, πατέρα δὲ διὰ τὴν φροντίδα καὶ τὴν εὔνοιαν
τὴν εἰς ἅπαντας, ἔτι δὲ καὶ τὸ δοκεῖν ὥσπερ ἀρχηγὸν
εἶναι τοῦ γένους τῶν ἀνθρώπων, ὕπατον δὲ
καὶ βασιλέα διὰ τὴν τῆς ἀρχῆς ὑπεροχήν, εὐβουλέα
δὲ καὶ μητιέτην διὰ τὴν ἐν τῷ βουλεύεσθαι καλῶς
σύνεσιν. <milestone unit="section" n="3" /> μυθολογοῦσι δὲ καὶ τὴν Ἀθηνᾶν κατὰ
τὴν Κρήτην ἐκ Διὸς ἐν ταῖς πηγαῖς τοῦ Τρίτωνος
ποταμοῦ γεννηθῆναι: διὸ καὶ Τριτογένειαν ὀνομασθῆναι.
ἔστι δὲ καὶ νῦν ἔτι περὶ τὰς πηγὰς
ταύτας ἱερὸν ἅγιον τῆς θεοῦ ταύτης, ἐν ᾧ τόπῳ
τὴν γένεσιν αὐτῆς ὑπάρξαι μυθολογοῦσι. <milestone unit="section" n="4" /> λέγουσι
δὲ καὶ τοὺς γάμους τοῦ τε Διὸς καὶ τῆς Ἥρας ἐν
τῇ Κνωσίων χώρᾳ γενέσθαι κατά τινα τόπον πλησίον
τοῦ Θήρηνος ποταμοῦ, καθ᾽ ὃν νῦν ἱερόν
ἐστιν, ἐν ᾧ θυσίας κατ᾽ ἐνιαυτὸν ἁγίους ὑπὸ τῶν
ἐγχωρίων συντελεῖσθαι, καὶ τοὺς γάμους ἀπομιμεῖσθαι,
καθάπερ ἐξ ἀρχῆς γενέσθαι παρεδόθησαν.
<milestone unit="section" n="5" /> τοῦ δὲ Διὸς ἐκγόνους φασὶ γενέσθαι θεὰς μὲν
Ἀφροδίτην καὶ Χάριτας, πρὸς δὲ ταύταις Εἰλείθυιαν
καὶ τὴν ταύτης συνεργὸν Ἄρτεμιν, καὶ τὰς προσαγορευομένας
Ὥρας, Εὐνομίαν τε καὶ Δίκην, ἔτι δ᾽
Εἰρήνην καὶ Ἀθηνᾶν καὶ Μοῦσας, θεοὺς δὲ Ἥφαιστον
καὶ Ἄρην καὶ Ἀπόλλωνα, πρὸς δὲ τούτοις Ἑρμῆν καὶ Διόνυσον καὶ Ἡρακλέα.</p></div2>

<div2 type="chapter" n="73" org="uniform" sample="complete"><p><milestone unit="section" n="1" /> τούτων δ᾽ ἑκάστῳ
<pb id="v.2.p.103" />
μυθολογοῦσι τὸν Δία τῶν εὑρεθέντων ὑπ᾽ αὐτοῦ
καὶ συντελουμένων ἔργων τὰς ἐπιστήμας καὶ τὰς
τιμὰς τῆς εὑρέσεως ἀπονεῖμαι, βουλόμενον αἰώνιον
αὐτοῖς περιποιῆσαι μνήμην παρὰ πᾶσιν ἀνθρώποις. <milestone unit="section" n="2" />
 παραδοθῆναι δὲ τῇ μὲν Ἀφροδίτῃ τήν τε τῶν παρθένων
ἡλικίαν, ἐν οἷς χρόνοις δεῖ γαμεῖν αὐτάς,
καὶ τὴν ἄλλην ἐπιμέλειαν τὴν ἔτι καὶ νῦν ἐν τοῖς
γάμοις γινομένην μετὰ θυσιῶν καὶ σπονδῶν, ἃς
ποιοῦσιν ἄνθρωποι τῇ θεῷ ταύτῃ. προθύουσι δὲ
 πρότερον ἅπαντες τῷ Διὶ τῷ τελείῳ καὶ Ἥρᾳ τελείᾳ
διὰ τὸ τούτους ἀρχηγοὺς γεγονέναι καὶ πάντων
εὑρετάς, καθότι προείρηται. 
<milestone unit="section" n="3" />ταῖς δὲ Χάρισι 
δοθῆναι τὴν τῆς ὄψεως κόσμησιν καὶ τὸ σχηματίζειν
ἕκαστον μέρος τοῦ σώματος πρὸς τὸ βέλτιον
 καὶ προσηνὲς τοῖς θεωροῦσι, πρὸς δὲ τούτοις τὸ
κατάρχειν εὐεργεσίας καὶ πάλιν ἀμείβεσθαι ταῖς
προσηκούσαις χάρισι τοὺς εὖ ποιήσαντας. 
<milestone unit="section" n="4" />Εἰλείθυιαν 
δὲ λαβεῖν τὴν περὶ τὰς τικτούσας ἐπιμέλειαν
καὶ θεραπείαν τῶν ἐν τῷ τίκτειν κακοπαθουσῶν.
 διὸ καὶ τὰς ἐν τοῖς τοιούτοις κινδυνευούσας γυναῖκας
ἐπικαλεῖσθαι μάλιστα τὴν θεὸν ταύτην. 
<milestone unit="section" n="5" />Ἄρτεμιν 
δέ φασιν εὑρεῖν τὴν τῶν νηπίων παιδίων θεραπείαν
καὶ τροφάς τινας ἁρμοζούσας τῇ φύσει
τῶν βρεφῶν: 
<milestone unit="section" n="6" />ἀφ᾽ ἧς αἰτίας καὶ κουροτρόφον αὐτὴν 
 ὀνομάζεσθαι. τῶν δ᾽ ὀνομαζομένων Ὡρῶν ἑκάστῃ
δοθῆναι τὴν ἐπώνυμον τάξιν τε καὶ <del status="unremarkable">τοῦ</del> βίου διακόσμησιν
ἐπὶ τῇ μεγίστῃ τῶν ἀνθρώπων ὠφελείᾳ:
μηδὲν γὰρ εἶναι μᾶλλον δυνάμενον εὐδαίμονα βίον
<pb id="v.2.p.104" />
παρασκευάσαι τῆς εὐνομίας καὶ δίκης καὶ εἰρήνης.
<milestone unit="section" n="7" /> Ἀθηνᾷ δὲ προσάπτουσι τήν τε τῶν ἐλαιῶν ἡμέρωσιν
καὶ φυτείαν παραδοῦναι τοῖς ἀνθρώποις καὶ
τὴν τοῦ καρποῦ τούτου κατεργασίαν: πρὸ γὰρ τοῦ
γενέσθαι τὴν θεὸν ταύτην ὑπάρξαι μὲν τὸ γένος
τοῦτο τῶν δένδρων μετὰ τῆς ἄλλης ἀγρίας ὕλης,
τὴν μέντοι γ᾽ ἐπιμέλειαν ταύτης <del status="unremarkable">οὐκ</del> εἶναι καὶ τὴν
ἐμπειρίαν τὴν ἔτι καὶ νῦν γινομένην περὶ τούτων.
<milestone unit="section" n="8" /> πρὸς δὲ τούτοις τὴν τῆς ἐσθῆτος κατασκευὴν καὶ
τὴν τεκτονικὴν τέχνην, ἔτι δὲ πολλὰ τῶν ἐν ταῖς
ἄλλαις ἐπιστήμαις εἰσηγήσασθαι τοῖς ἀνθρώποις:
εὑρεῖν δὲ καὶ τὴν τῶν αὐλῶν κατασκευὴν καὶ τὴν
διὰ τούτων συντελουμένην μουσικὴν καὶ τὸ σύνολον
πολλὰ τῶν φιλοτέχνων ἔργων, ἀφ᾽ ὧν ἐργάνην αὐτὴν προσαγορεύεσθαι.</p></div2>

<div2 type="chapter" n="74" org="uniform" sample="complete"><p><milestone unit="section" n="1" /> ταῖς δὲ Μούσαις δοθῆναι
παρὰ τοῦ πατρὸς τὴν τῶν γραμμάτων εὕρεσιν
καὶ τὴν τῶν ἐπῶν σύνθεσιν τὴν προσαγορευομένην
ποιητικήν. πρὸς δὲ τοὺς λέγοντας, ὅτι Σύροι μὲν
εὑρεταὶ τῶν γραμμάτων εἰσί, παρὰ δὲ τούτων Φοίνικες
μαθόντες τοῖς Ἕλλησι παραδεδώκασιν, οὗτοι
δ᾽ εἰσὶν οἱ μετὰ Κάδμου πλεύσαντες εἰς τὴν Εὐρώπην,
καὶ διὰ τοῦτο τοὺς Ἕλληνας τὰ γράμματα
Φοινίκεια προσαγορεύειν, φασὶ τοὺς Φοίνικας οὐκ
ἐξ ἀρχῆς εὑρεῖν, ἀλλὰ τοὺς τύπους τῶν γραμμάτων
μεταθεῖναι μόνον, καὶ τῇ τε γραφῇ ταύτῃ τοὺς
πλείστους τῶν ἀνθρώπων χρήσασθαι καὶ διὰ τοῦτο
τυχεῖν τῆς προειρημένης προσηγορίας. <milestone unit="section" n="2" /> Ἥφαιστον
δὲ λέγουσιν εὑρετὴν γενέσθαι τῆς περὶ τὸν σίδηρον
<pb id="v.2.p.105" />
ἐργασίας ἁπάσης καὶ τῆς περὶ τὸν χαλκὸν καὶ
χρυσὸν καὶ ἄργυρον καὶ τῶν ἄλλων ὅσα τὴν ἐκ τοῦ
πυρὸς ἐργασίαν ἐπιδέχεται, καὶ τὰς ἄλλας δὲ χρείας
τὰς τοῦ πυρὸς ἁπάσας προσεξευρεῖν καὶ παραδοῦναι
 τοῖς τε τὰς τέχνας ἐργαζομένοις καὶ τοῖς ἄλλοις
ἅπασιν ἀνθρώποις: 
<milestone unit="section" n="3" />διόπερ οἱ τῶν τεχνῶν τούτων 
δημιουργοὶ τὰς εὐχὰς καὶ θυσίας τούτῳ τῷ θεῷ
μάλιστα ποιοῦσι, καὶ τὸ πῦρ οὗτοί τε καὶ πάντες
ἄνθρωποι προσαγορεύουσιν Ἥφαιστον, εἰς μνήμην
 καὶ τιμὴν ἀθάνατον τιθέμενοι τὴν ἐξ ἀρχῆς τῷ
κοινῷ βίῳ δεδομένην εὐεργεσίαν. 
<milestone unit="section" n="4" />τὸν Ἄρην δὲ 
μυθολογοῦσι πρῶτον κατασκευάσαι πανοπλίαν καὶ
στρατιώτας καθοπλίσαι καὶ τὴν ἐν ταῖς μάχαις ἐναγώνιον
ἐνέργειαν εἰσηγήσασθαι, φονεύοντα τοὺς
 ἀπειθοῦντας τοῖς θεοῖς. 
<milestone unit="section" n="5" />Ἀπόλλωνα δὲ τῆς κιθάρας 
εὑρετὴν ἀναγορεύουσι καὶ τῆς κατ᾽ αὐτὴν μουσικῆς:
ἔτι δὲ τὴν ἰατρικὴν ἐπιστήμην ἐξενεγκεῖν διὰ
τῆς μαντικῆς τέχνης γινομένην, δι᾽ ἧς τὸ παλαιὸν
συνέβαινε θεραπείας τυγχάνειν τοὺς ἀρρωστοῦντας:
 εὑρετὴν δὲ καὶ τοῦ τόξου γενόμενον διδάξαι τοὺς
ἐγχωρίους τὰ περὶ τὴν τοξείαν, ἀφ᾽ ἧς αἰτίας μάλιστα
παρὰ τοῖς Κρησὶν ἐζηλῶσθαι τὴν τοξικὴν καὶ
τὸ τόξον Κρητικὸν ὀνομασθῆναι. 
<milestone unit="section" n="6" />Ἀπόλλωνος δὲ 
καὶ Κορωνίδος Ἀσκληπιὸν γενηθέντα, καὶ πολλὰ
 παρὰ τοῦ πατρὸς τῶν εἰς ἰατρικὴν μαθόντα, προσεξευρεῖν
τήν τε χειρουργίαν καὶ τὰς τῶν φαρμάκων
σκευασίας καὶ ῥιζῶν δυνάμεις, καὶ καθόλου
<pb id="v.2.p.106" />
προβιβάσαι τὴν τέχνην ἐπὶ τοσοῦτον, ὥστε ὡς ἀρχηγὸν αὐτῆς καὶ κτίστην τιμᾶσθαι.</p></div2>

<div2 type="chapter" n="75" org="uniform" sample="complete"><p><milestone unit="section" n="1" /> τῷ δ᾽ Ἑρμῇ
προσάπτουσι τὰς ἐν τοῖς πολέμοις γινομένας ἐπικηρυκείας
καὶ διαλλαγὰς καὶ σπονδὰς καὶ τὸ τούτων
σύσσημον κηρύκειον, ὃ φορεῖν εἰώθασιν οἱ
περὶ τῶν τοιούτων τοὺς λόγους ποιούμενοι καὶ διὰ
τούτου τυγχάνοντες παρὰ τοῖς πολεμίοις ἀσφαλείας:
ὅθεν δὴ καὶ κοινὸν Ἑρμῆν ὠνομάσθαι, διὰ τὸ τὴν
ὠφέλειαν ἀμφοτέροις εἶναι κοινὴν τοῖς ἐν τῷ πολέμῳ
τὴν εἰρήνην μεταλαμβάνουσι. <milestone unit="section" n="2" /> φασὶ δ᾽ αὐτὸν
καὶ μέτρα καὶ σταθμὰ καὶ τὰ διὰ τῆς ἐμπορίας
κέρδη πρῶτον ἐπινοῆσαι καὶ τὸ λάθρᾳ τὰ τῶν ἄλλων
σφετερίζεσθαι. παραδεδόσθαι δ᾽ αὐτὸν καὶ κήρυκα
τῶν θεῶν, ἔτι δ᾽ ἄγγελον ἄριστον διὰ τὸ
σαφῶς αὐτὸν ἕκαστα τῶν εἰς ἐντολὴν δοθέντων
ἑρμηνεύειν: ἀφ᾽ οὗ καὶ τετευχέναι τῆς προσηγορίας
αὐτὸν ταύτης, οὐχ εὑρετὴν τῶν ὀνομάτων καὶ λέξεων
γενόμενον, ὥς τινές φασιν, ἀλλὰ τὸ τῆς ἀπαγγελίας
ἄρτιον καὶ σαφὲς ἐκπεπονηκότα περιττότερον
τῶν ἄλλων. <milestone unit="section" n="3" /> εἰσηγητὴν δ᾽ αὐτὸν καὶ παλαίστρας
γενέσθαι, καὶ τὴν ἀπὸ τῆς χελώνης λύραν ἐπινοῆσαι
μετὰ τὴν Ἀπόλλωνος πρὸς Μαρσύαν σύγκρισιν, καθ᾽
ἣν λέγεται τὸν Ἀπόλλωνα νικήσαντα καὶ τιμωρίαν
ὑπὲρ τὴν ἀξίαν λαβόντα παρὰ τοῦ λειφθέντος μεταμεληθῆναι,
καὶ τὰς ἐκ τῆς κιθάρας χορδὰς ἐκρήξαντα
μέχρι τινὸς χρόνου τῆς ἐν αὐτῇ μουσικῆς
ἀποστῆναι. <milestone unit="section" n="4" /> Διόνυσον δὲ μυθολογοῦσιν εὑρετὴν γενέσθαι
τῆς τ᾽ ἀμπέλου καὶ τῆς περὶ ταύτην ἐργασίας,
<pb id="v.2.p.107" />
ἔτι δ᾽ οἰνοποιίας καὶ τοῦ πολλοὺς τῶν ἐκ τῆς
ὀπώρας καρπῶν ἀποθησαυρίζεσθαι καὶ τὰς χρείας
καὶ τὰς τροφὰς παρέχεσθαι τοῖς ἀνθρώποις ἐπὶ
πολὺν χρόνον. τοῦτον δὲ τὸν θεὸν γεγονέναι φασὶν
 ἐκ Διὸς καὶ Φερσεφόνης κατὰ τὴν Κρήτην, ὃν
Ὀρφεὺς κατὰ τὰς τελετὰς παρέδωκε διασπώμενον
ὑπὸ τῶν Τιτάνων: πλείονας γὰρ Διονύσους συμβαίνει
γεγονέναι, περὶ ὧν ἡμεῖς σαφέστερον τὰ κατὰ
μέρος ἐν οἰκειοτέροις καιροῖς ἀναγεγράφαμεν. 
<milestone unit="section" n="5" />οἱ 
 δ᾽ οὖν Κρῆτες τῆς παρ᾽ αὐτοῖς γενέσεως τοῦ θεοῦ
πειρῶνται σημεῖα φέρειν, λέγοντες ὅτι περὶ τὴν
Κρήτην δύο νήσους κτίσας ἐπὶ τῶν καλουμένων διδύμων
κόλπων Διονυσιάδας ἀφ᾽ ἑαυτοῦ προσηγόρευσεν,
ὅπερ μηδαμοῦ τῆς οἰκουμένης αὐτὸν ἑτέρωθι πεποιηκέναι.</p></div2>

<div2 type="chapter" n="76" org="uniform" sample="complete"><p><milestone unit="section" n="1" /> Ἡρακλέα δὲ μυθολογοῦσιν ἐκ Διὸς
γενέσθαι παμπόλλοις ἔτεσι πρότερον τοῦ γεννηθέντος
 <del status="unremarkable">περὶ τὴν Ἀργείαν</del> ἐξ Ἀλκμήνης. τοῦτον δὲ
μητρὸς μὲν μὴ παρειληφέναι τίνος ἦν, αὐτὸ δὲ μόνον
ὅτι ῥώμῃ σώματος πολὺ τῶν ἁπάντων διενεγκὼν
 ἐπῆλθε τὴν οἰκουμένην, κολάζων μὲν τοὺς ἀδίκους,
ἀναιρῶν δὲ τὰ τὴν χώραν ἀοίκητον ποιοῦντα θηρία:
πᾶσι δ᾽ ἀνθρώποις τὴν ἐλευθερίαν περιποιήσας ἀήττητος
μὲν ἐγένετο καὶ ἄτρωτος, διὰ δὲ τὰς εὐεργεσίας
ἀθανάτου τιμῆς ἔτυχε παρ᾽ ἀνθρώποις. 
<milestone unit="section" n="2" />τὸν 
 δ᾽ ἐξ Ἀλκμήνης Ἡρακλέα παντελῶς νεώτερον ὄντα,
καὶ ζηλωτὴν γενόμενον τῆς τοῦ παλαιοῦ προαιρέσεως,
<pb id="v.2.p.108" />
διὰ τὰς αὐτὰς αἰτίας τυχεῖν τε τῆς ἀθανασίας
καὶ χρόνων ἐγγενομένων διὰ τὴν ὁμωνυμίαν
δόξαι τὸν αὐτὸν εἶναι, καὶ τὰς τοῦ προτέρου πράξεις
εἰς τοῦτον μεταπεσεῖν, ἀγνοούντων τῶν πολλῶν
τἀληθές. ὁμολογοῦσι δὲ τοῦ παλαιοτέρου θεοῦ
κατὰ τὴν Αἴγυπτον πράξεις τε καὶ τιμὰς ἐπιφανεστάτας
διαμένειν καὶ πόλιν ὑπ᾽ ἐκείνου κτισθεῖσαν.
<milestone unit="section" n="3" /> Βριτόμαρτιν δὲ τὴν προσαγορευομένην Δίκτυνναν
μυθολογοῦσι γενέσθαι μὲν ἐν Καινοῖ τῆς Κρήτης
ἐκ Διὸς καὶ Κάρμης τῆς Εὐβούλου τοῦ γεννηθέντος
ἐκ Δήμητρος: ταύτην δ᾽ εὑρέτιν γενομένην δικτύων
τῶν εἰς κυνηγίαν προσαγορευθῆναι Δίκτυνναν, καὶ
τὰς μὲν διατριβὰς ποιήσασθαι μετὰ τῆς Ἀρτέμιδος,
ἀφ᾽ ἧς αἰτίας ἐνίους δοκεῖν τὴν αὐτὴν εἶναι Δίκτυννάν
τε καὶ Ἄρτεμιν, θυσίαις δὲ καὶ ναῶν κατασκευαῖς
τετιμῆσθαι παρὰ τοῖς Κρησὶ τὴν θεὸν ταύτην.
<milestone unit="section" n="4" /> τοὺς δ᾽ ἱστοροῦντας αὐτὴν ὠνομάσθαι Δίκτυνναν
ἀπὸ τοῦ συμφυγεῖν εἰς ἁλιευτικὰ δίκτυα, διωκομένην
ὑπὸ Μίνω συνουσίας ἕνεκα, διημαρτηκέναι τῆς
ἀληθείας: οὔτε γὰρ τὴν θεὸν εἰς τοιαύτην ἀσθένειαν
ἐλθεῖν πιθανὸν ὑπάρχειν ὥστε προσδεηθῆναι
τῆς παρ᾽ ἀνθρώπων βοηθείας, τοῦ μεγίστου τῶν
θεῶν οὖσαν θυγατέρα, οὔτε τῷ Μίνῳ δίκαιον προσάπτειν
τοιαύτην ἀσέβειαν, παραδεδομένῳ συμφώνως
δικαίαν προαίρεσιν καὶ βίον ἐπαινούμενον ἐζηλωκέναι.
</p></div2>

<div2 type="chapter" n="77" org="uniform" sample="complete"><p><milestone unit="section" n="1" /> πλοῦτον δὲ γενέσθαι φασὶν ἐν Τριπόλῳ τῆς
Κρήτης ἐκ Δήμητρος καὶ Ἰασίωνος, διττῶς ἱστορουμένης
<pb id="v.2.p.109" />
αὐτοῦ τῆς γενέσεως. οἱ μὲν γάρ φασι τὴν
γῆν σπαρεῖσαν ὑπὸ Ἰασίωνος καὶ τυγχάνουσαν ἐπιμελείας
τῆς προσηκούσης ἀνεῖναι τοσοῦτο πλῆθος καρπῶν,
ὥστε τοὺς ἰδόντας ἴδιον ὄνομα θέσθαι τῷ
 πλήθει τῶν γενομένων καρπῶν καὶ προσαγορεῦσαι
πλοῦτον: διὸ καὶ τοῖς ἐπιγινομένοις παραδόσιμον
 γενέσθαι τὸ τοὺς πλείω τῶν ἱκανῶν κτησαμένους
ἔχειν πλοῦτον. 
<milestone unit="section" n="2" />ἔνιοι δὲ μυθολογοῦσιν ἐκ Δήμητρος 
καὶ Ἰασίωνος γενέσθαι παῖδα Πλοῦτον ὀνομαζόμενον,
 ὃν πρῶτον ἐπιμέλειαν βίου καὶ χρημάτων
ἀθροισμὸν καὶ φυλακὴν εἰσηγήσασθαι, τῶν πρὸ τοῦ
πάντων ὀλιγώρως ἐχόντων περὶ τὸ σωρεύειν καὶ
τηρεῖν ἐπιμελῶς χρημάτων πλῆθος.

<milestone unit="section" n="3" />περὶ μὲν οὖν τῶν θεῶν οἱ Κρῆτες τῶν παρ᾽ 
 αὐτοῖς λεγομένων γεννηθῆναι τοιαῦτα μυθολογοῦσι:
τὰς δὲ τιμὰς καὶ θυσίας καὶ τὰς περὶ τὰ μυστήρια
τελετὰς ἐκ Κρήτης εἰς τοὺς ἄλλους ἀνθρώπους παραδεδόσθαι
λέγοντες τοῦτο φέρουσιν, ὡς οἴονται,
μέγιστον τεκμήριον: τήν τε γὰρ παρ᾽ Ἀθηναίοις ἐν
 Ἐλευσῖνι γινομένην τελετήν, ἐπιφανεστάτην σχεδὸν
οὖσαν ἁπασῶν, καὶ τὴν ἐν Σαμοθρᾴκῃ καὶ τὴν ἐν
Θρᾴκῃ ἐν τοῖς Κίκοσιν, ὅθεν ὁ καταδείξας Ὀρφεὺς
ἦν, μυστικῶς παραδίδοσθαι, κατὰ δὲ τὴν Κρήτην
ἐν Κνωσῷ νόμιμον ἐξ ἀρχαίων εἶναι φανερῶς τὰς
 τελετὰς ταύτας πᾶσι παραδίδοσθαι, καὶ τὰ παρὰ
τοῖς ἄλλοις ἐν ἀπορρήτῳ παραδιδόμενα παρ᾽ αὐτοῖς
<pb id="v.2.p.110" />
μηδένα κρύπτειν τῶν βουλομένων τὰ τοιαῦτα γινώσκειν.
<milestone unit="section" n="4" /> τῶν γὰρ θεῶν φασι τοὺς πλείστους ἐκ τῆς
Κρήτης ὁρμηθέντας ἐπιέναι πολλὰ μέρη τῆς οἰκουμένης,
εὐεργετοῦντας τὰ γένη τῶν ἀνθρώπων καὶ
μεταδιδόντας ἑκάστοις τῆς ἐκ τῶν ἰδίων εὑρημάτων
ὠφελείας. Δήμητραν μὲν γὰρ περαιωθεῖσαν εἰς τὴν
Ἀττικὴν ἐκεῖθεν εἰς Σικελίαν ἀπᾶραι, καὶ μετὰ
ταῦτ᾽ εἰς Αἴγυπτον: ἐν δὲ τούτοις τοῖς τόποις μάλιστα
τὸν τοῦ σίτου καρπὸν παραδοῦσαν καὶ τὰ
περὶ τὸν σπόρον διδάξασαν μεγάλων τιμῶν τυχεῖν
παρὰ τοῖς εὖ παθοῦσιν. <milestone unit="section" n="5" /> ὁμοίως δ᾽ Ἀφροδίτην ἐνδιατρῖψαι
τῆς μὲν Σικελίας περὶ τὸν Ἔρυκα, τῶν
δὲ νήσων περὶ Κύθηρα καὶ Πάφον τῆς Κύπρου,
τῆς δὲ Ἀσίας περὶ τὴν Συρίαν: διὰ δὲ τὴν ἐπιφάνειαν
καὶ τὴν ἐπὶ πλέον ἐπιδημίαν αὐτῆς τοὺς
ἐγχωρίους ἐξιδιάζεσθαι τὴν θεόν, καλοῦντας Ἀφροδίτην
Ἐρυκίνην καὶ Κυθέρειαν καὶ Παφίαν, ἔτι δὲ
καὶ Συρίαν. <milestone unit="section" n="6" /> ὡσαύτως δὲ τὸν μὲν Ἀπόλλωνα πλεῖστον
χρόνον φανῆναι περὶ Δῆλον καὶ Λυκίαν καὶ
Δελφούς, τὴν δ᾽ Ἄρτεμιν περὶ τὴν Ἔφεσον καὶ τὸν
Πόντον, ἔτι δὲ τὴν Περσίδα καὶ τὴν Κρήτην: διόπερ
<milestone unit="section" n="7" /> ἀπὸ τῶν τόπων ἢ πράξεων τῶν παρ᾽ ἑκάστοις
συντελεσθεισῶν τὸν μὲν Δήλιον καὶ Λύκιον καὶ
Πύθιον ὀνομάζεσθαι, τὴν δ᾽ Ἐφεσίαν καὶ Κρησίαν,
ἔτι δὲ Ταυροπόλον καὶ Περσίαν, ἀμφοτέρων ἐν
Κρήτῃ γεγεννημένων. <milestone unit="section" n="8" /> τιμᾶται δὲ καὶ παρὰ τοῖς
<pb id="v.2.p.111" />

Πέρσαις ἡ θεὸς αὕτη διαφερόντως, καὶ μυστήρια
ποιοῦσιν οἱ βάρβαροι, συντελούμενα παρ᾽ ἑτέροις
μέχρι τῶν νῦν χρόνων Ἀρτέμιδι Περσίᾳ. παραπλήσια
δὲ μυθολογοῦσι καὶ περὶ τῶν ἄλλων θεῶν,
 περὶ ὧν ἡμῖν ἀναγράφειν μακρὸν ἂν εἴη, τοῖς δ᾽
ἀναγινώσκουσι παντελῶς ἀσύνοπτον.
</p></div2>

<div2 type="chapter" n="78" org="uniform" sample="complete"><p><milestone unit="section" n="1" />μετὰ δὲ τὰς τῶν θεῶν γενέσεις ὕστερον πολλαῖς
γενεαῖς φασι γενέσθαι κατὰ τὴν Κρήτην ἥρωας
οὐκ ὀλίγους, ὧν ὑπάρχειν ἐπιφανεστάτους τοὺς
 περὶ Μίνω καὶ Ῥαδάμανθυν καὶ Σαρπηδόνα. τούτους
γὰρ μυθολογοῦσιν ἐκ Διὸς γεγεννῆσθαι καὶ
τῆς Ἀγήνορος Εὐρώπης, ἥν φασιν ἐπὶ ταύρου διακομισθῆναι
προνοίᾳ θεῶν εἰς τὴν Κρήτην. 
<milestone unit="section" n="2" />Μίνω 
μὲν οὖν πρεσβύτατον ὄντα βασιλεῦσαι τῆς νήσου,
 καὶ κτίσαι πόλεις οὐκ ὀλίγας ἐν αὐτῇ, τούτων δ᾽
ἐπιφανεστάτας τρεῖς, Κνωσὸν μὲν ἐν τοῖς πρὸς τὴν
Ἀσίαν νεύουσι μέρεσι τῆς νήσου, Φαιστὸν δ᾽ ἐπὶ
θαλάττης ἐστραμμένην ἐπὶ μεσημβρίαν, Κυδωνίαν
δ᾽ ἐν τοῖς πρὸς ἑσπέραν <del status="unremarkable">κεκλιμένοις</del> τόποις κατ᾽
 ἀντικρὺ τῆς Πελοποννήσου. 
<milestone unit="section" n="3" />θεῖναι δὲ καὶ νόμους 
τοῖς Κρησὶν οὐκ ὀλίγους, προσποιούμενον παρὰ
Διὸς τοῦ πατρὸς λαμβάνειν, συνερχόμενον εἰς λόγους
αὐτῷ κατά τι σπήλαιον. κτήσασθαι δὲ καὶ
δύναμιν ναυτικὴν μεγάλην, καὶ τῶν τε νήσων τὰς
 πλείστας καταστρέψασθαι καὶ πρῶτον τῶν Ἑλλήνων
θαλαττοκρατῆσαι. 
<milestone unit="section" n="4" />μεγάλην δὲ δόξαν περιποιησάμενον 
<pb id="v.2.p.112" />
ἐπ᾽ ἀνδρείᾳ καὶ δικαιοσύνῃ, καταστρέψαι τὸν
βίον ἐν Σικελίᾳ κατὰ τὴν ἐπὶ Κώκαλον στρατείαν,
περὶ ἧς τὰ κατὰ μέρος ἀνεγράψαμεν ὅτε τὰ περὶ
Δαίδαλον ἀνεγράφομεν, δι᾽ ὃν καὶ τὴν στρατείαν
συνέβη γενέσθαι.
</p></div2>

<div2 type="chapter" n="79" org="uniform" sample="complete"><p><milestone unit="section" n="1" /> Ῥαδάμανθυν δὲ λέγουσι τάς τε κρίσεις πάντων
δικαιοτάτας πεποιῆσθαι καὶ τοῖς λῃσταῖς καὶ ἀσεβέσι
καὶ τοῖς ἄλλοις κακούργοις ἀπαραίτητον ἐπενηνοχέναι
τιμωρίαν. κατακτήσασθαι δὲ καὶ νήσους
οὐκ ὀλίγας καὶ τῆς Ἀσίας πολλὴν τῆς παραθαλαττίου
χώρας, ἁπάντων ἑκουσίως παραδιδόντων ἑαυτοὺς
διὰ τὴν δικαιοσύνην. τὸν δὲ Ῥαδάμανθυν
Ἐρύθρῳ μὲν ἑνὶ τῶν αὑτοῦ παίδων παραδοῦναι
τὴν βασιλείαν τῶν δι᾽ ἐκεῖνον Ἐρυθρῶν ὀνομασθεισῶν,
Οἰνοπίωνι δὲ τῷ Ἀριάδνης τῆς Μίνω Χίον
ἐγχειρίσαι φασίν, ὃν ἔνιοι μυθολογοῦσι Διονύσου
γενόμενον μαθεῖν παρὰ τοῦ πατρὸς τὰ περὶ τὴν
οἰνοποιίαν. <milestone unit="section" n="2" /> τῶν δ᾽ ἄλλων τῶν περὶ αὐτὸν ἡγεμόνων
ἑκάστῳ νῆσον ἢ πόλιν δωρήσασθαι λέγουσι
τὸν Ῥαδάμανθυν, Θόαντι μὲν Λῆμνον, Ἐνυεῖ δὲ
Κύρνον, Σταφύλῳ δὲ Πεπάρηθον, Εὐάνθει δὲ Μαρώνειαν,
Ἀλκαίῳ δὲ Πάρον, Ἀνίωνι δὲ Δῆλον, Ἀνδρεῖ
δὲ τὴν ἀπ᾽ ἐκείνου κληθεῖσαν Ἄνδρον. διὰ
δὲ τὴν ὑπερβολὴν τῆς περὶ αὐτὸν δικαιοσύνης μεμυθολογῆσθαι
δικαστὴν αὐτὸν ἀποδεδεῖχθαι καθ᾽
ᾄδου καὶ διακρίνειν τοὺς εὐσεβεῖς καὶ τοὺς πονηρούς.
<pb id="v.2.p.113" />
τετευχέναι δὲ τῆς αὐτῆς τιμῆς καὶ τὸν Μίνω,
βεβασιλευκότα νομιμώτατα καὶ μάλιστα δικαιοσύνης
πεφροντικότα. 
<milestone unit="section" n="3" />τὸν δὲ τρίτον ἀδελφὸν Σαρπηδόνα 
φασὶ μετὰ δυνάμεως εἰς τὴν Ἀσίαν διαβάντα κατακτήσασθαι
 τοὺς περὶ Λυκίαν τόπους. Εὔανδρον δὲ
γενόμενον υἱὸν αὐτοῦ διαδέξασθαι τὴν ἐν Λυκίᾳ
βασιλείαν, καὶ γήμαντα Δηιδάμειαν τὴν Βελλεροφόντου
τεκνῶσαι Σαρπηδόνα τὸν ἐπὶ Τροίαν μὲν
στρατεύσαντα <del status="unremarkable">μετ᾽ Ἀγαμέμνονος</del>, ὑπό τινων δὲ
 Διὸς υἱὸν ὀνομαζόμενον. 
<milestone unit="section" n="4" />Μίνῳ δέ φασιν υἱοὺς 
γενέσθαι Δευκαλίωνά τε καὶ Μόλον: καὶ Δευκαλίωνος
μὲν Ἰδομενέα, Μόλου δὲ Μηριόνην ὑπάρξαι.
τούτους δὲ ναυσὶν ἐνενήκοντα στρατεῦσαι μετ᾽ Ἀγαμέμνονος
εἰς Ἴλιον, καὶ διασωθέντας εἰς τὴν πατρίδα
 τελευτῆσαι καὶ ταφῆς ἐπιφανοῦς ἀξιωθῆναι καὶ τιμῶν
ἀθανάτων. καὶ τὸν τάφον αὐτῶν ἐν τῇ Κνωσῷ
δεικνύουσιν, ἐπιγραφὴν ἔχοντα τοιάνδε,
<quote rend="blockquote"><lb />Κνωσίου Ἰδομενῆος ὅρα τάφον. αὐτὰρ ἐγώ τοι
<lb />πλησίον ἵδρυμαι Μηριόνης ὁ Μόλου.</quote>
 τούτους μὲν οὖν ὡς ἥρωας ἐπιφανεῖς τιμῶσιν οἱ
Κρῆτες διαφερόντως, θύοντες καὶ κατὰ τοὺς ἐν
τοῖς πολέμοις κινδύνους ἐπικαλούμενοι βοηθούς.
</p></div2>

<div2 type="chapter" n="80" org="uniform" sample="complete"><p><milestone unit="section" n="1" />τούτων δ᾽ ἡμῖν διευκρινημένων λείπεται περὶ
τῶν ἐπιμιχθέντων ἐθνῶν τοῖς Κρησὶ διελθεῖν. ὅτι
 μὲν οὖν πρῶτοι κατῴκησαν τὴν νῆσον οἱ προσαγορευθέντες
μὲν Ἐτεόκρητες, δοκοῦντες δ᾽ ὑπάρχειν
<pb id="v.2.p.114" />
αὐτόχθονες, προειρήκαμεν: μετὰ δὲ τούτους πολλαῖς
γενεαῖς ὕστερον Πελασγοὶ πλανώμενοι διὰ τὰς
συνεχεῖς στρατείας καὶ μεταναστάσεις καταντήσαντες
εἰς τὴν Κρήτην μέρος τῆς νήσου κατῴκησαν.
<milestone unit="section" n="2" /> τρίτον δὲ γένος φασὶ τῶν Δωριέων παραβαλεῖν εἰς
τὴν νῆσον ἡγουμένου Τεκτάμου τοῦ Δώρου: τούτου
δὲ τοῦ λαοῦ μέρος τὸ μὲν πλέον ἀθροισθῆναι
λέγουσιν ἐκ τῶν περὶ τὸν Ὄλυμπον τόπων, τὸ δέ
τι μέρος ἐκ τῶν κατὰ τὴν Λακωνικὴν Ἀχαιῶν διὰ
τὸ τὴν ἀφορμὴν τὸν Δῶρον ἐκ τῶν περὶ Μαλέαν
τόπων ποιῆσαι. τέταρτον δὲ γένος συμμιγῆναί φασιν
εἰς τὴν Κρήτην μιγάδων βαρβάρων τῶν διὰ τὸν
χρόνον ἐξομοιωθέντων τῇ διαλέκτῳ τοῖς ἐγχωρίοις
Ἕλλησι. <milestone unit="section" n="3" /> μετὰ δὲ ταῦτα τοὺς περὶ Μίνω καὶ Ῥαδάμανθυν
ἰσχύσαντας ὑπὸ μίαν ἀγαγεῖν συντέλειαν
τὰ ἔθνη τὰ κατὰ τὴν νῆσον. τὸ δὲ τελευταῖον μετὰ
τὴν κάθοδον τῶν Ἡρακλειδῶν Ἀργεῖοι καὶ Λακεδαιμόνιοι
πέμποντες ἀποικίας ἄλλας τέ τινας νήσους
ἔκτισαν καὶ ταύτης τῆς νήσου κατακτησάμενοι
πόλεις τινὰς ᾤκησαν ἐν αὐταῖς: περὶ ὧν τὰ κατὰ
μέρος ἐν τοῖς ἰδίοις χρόνοις ἀναγράψομεν. <milestone unit="section" n="4" /> ἐπεὶ δὲ
τῶν τὰ Κρητικὰ γεγραφότων οἱ πλεῖστοι διαφωνοῦσι
πρὸς ἀλλήλους, οὐ χρὴ θαυμάζειν ἐὰν μὴ
πᾶσιν ὁμολογούμενα λέγωμεν: τοῖς γὰρ τὰ πιθανώτερα
λέγουσι καὶ μάλιστα πιστευομένοις ἐπηκολουθήσαμεν,
ἃ μὲν Ἐπιμενίδῃ τῷ θεολόγῳ προσσχόντες,
<pb id="v.2.p.115" />
ἃ δὲ Δωσιάδῃ καὶ Σωσικράτει καὶ Λαοσθενίδᾳ.
</p></div2>

<div2 type="chapter" n="81" org="uniform" sample="complete"><p><milestone unit="section" n="1" />ἐπεὶ δὲ περὶ Κρήτης ἱκανῶς διήλθομεν, περὶ
τῆς Λέσβου νῦν λέγειν ἐπιχειρήσομεν. ταύτην γὰρ
 τὴν νῆσον τὸ παλαιὸν ᾤκησε πλείω γένη, πολλῶν
μεταναστάσεων ἐν αὐτῇ γενομένων. ἐρήμου γὰρ
οὔσης αὐτῆς πρώτους Πελασγοὺς κατασχεῖν αὐτὴν
τοιῷδέ τινι τρόπῳ. 
<milestone unit="section" n="2" />Ξάνθος ὁ Τριόπου τῶν ἐξ Ἄργους 
Πελασγῶν βασιλεύων, καὶ κατασχὼν μέρος τι
 τῆς Λυκίας χώρας, τὸ μὲν πρῶτον ἐν αὐτῇ κατοικῶν
ἐβασίλευε τῶν συνακολουθησάντων Πελασγῶν,
ὕστερον δὲ περαιωθεὶς εἰς τὴν Λέσβον οὖσαν ἔρημον
τὴν μὲν χώραν τοῖς λαοῖς ἐμέρισε, τὴν δὲ νῆσον
ἀπὸ τῶν κατοικούντων αὐτὴν Πελασγίαν ὠνόμασε,
 τὸ πρὸ τοῦ καλουμένην Ἴσσαν. 
<milestone unit="section" n="3" />ὕστερον δὲ 
 γενεαῖς ἑπτὰ γενομένου τοῦ κατὰ Δευκαλίωνα κατακλυσμοῦ
καὶ πολλῶν ἀνθρώπων ἀπολομένων,
συνέβη καὶ τὴν Λέσβον διὰ τὴν ἐπομβρίαν ἐρημωθῆναι.
μετὰ δὲ ταῦτα Μακαρεὺς εἰς αὐτὴν ἀφικόμενος,
 καὶ τὸ κάλλος τῆς χώρας κατανοήσας, κατῴκησεν
αὐτήν. 
<milestone unit="section" n="4" />ἦν δ᾽ ὁ Μακαρεὺς υἱὸς μὲν Κρινάκου 
τοῦ Διός, ὥς φησιν Ἡσίοδος καὶ ἄλλοι τινὲς τῶν
ποιητῶν, κατοικῶν δ᾽ ἐν Ὠλένῳ τῆς τότε μὲν Ἰάδος,
νῦν δ᾽ Ἀχαΐας καλουμένης. εἶχε δὲ λαοὺς ἠθροισμένους,
 τοὺς μὲν Ἴωνας, τοὺς δ᾽ ἐξ ἄλλων ἐθνῶν
παντοδαπῶν συνερρυηκότας. 
<milestone unit="section" n="5" />καὶ τὸ μὲν πρῶτον 
τὴν Λέσβον κατῴκησε, μετὰ δὲ ταῦτα ἀεὶ μᾶλλον
<pb id="v.2.p.116" />
αὐξόμενος διά τε τὴν ἀρετὴν τῆς νήσου καὶ τὴν
ἰδίαν ἐπιείκειάν τε καὶ δικαιοσύνην τὰς σύνεγγυς
νήσους κατεκτᾶτο, καὶ διεμέριζε τὴν χώραν ἔρημον
οὖσαν. <milestone unit="section" n="6" /> κατὰ δὲ τούτους τοὺς χρόνους Λέσβος ὁ
Λαπίθου τοῦ Αἰόλου τοῦ Ἱππότου κατά τι πυθόχρηστον
μετ᾽ οἰκητόρων πλεύσας εἰς τὴν προειρημένην
νῆσον, καὶ γήμας τὴν θυγατέρα τοῦ Μακαρέως
Μήθυμναν, κοινῇ κατῴκησε, γενόμενος δ᾽
ἐπιφανὴς ἀνὴρ τήν τε νῆσον Λέσβον ὠνόμασεν ἀφ᾽
ἑαυτοῦ καὶ τοὺς λαοὺς Λεσβίους προσηγόρευσε.
<milestone unit="section" n="7" /> Μακαρεῖ δὲ θυγατέρες ἐγένοντο σὺν ἄλλαις Μυτιλήνη
καὶ Μήθυμνα, ἀφ᾽ ὧν αἱ πόλεις ἔσχον τὴν
προσηγορίαν. ὁ δὲ Μακαρεὺς ἐπιβαλλόμενος τὰς
σύνεγγυς νήσους ἰδίας κατασκευάζειν ἐξέπεμψεν
ἀποικίαν εἰς πρώτην τὴν Χίον, ἑνὶ τῶν ἑαυτοῦ παίδων
παραδοὺς τὴν ἡγεμονίαν: <milestone unit="section" n="8" /> μετὰ δὲ ταῦτα εἰς
τὴν Σάμον ἕτερον ἐξέπεμψε τὸν ὀνομαζόμενον Κυδρόλαον,
ὃς ἐν ταύτῃ κατοικήσας καὶ τὴν νῆσον
κατακληρουχήσας ἐβασίλευεν αὐτῆς: τρίτην δὲ τὴν
Κῶ κατοικίσας ἀπέδειξεν αὐτῆς βασιλέα Νέανδρον:
ἑξῆς δ᾽ εἰς τὴν Ῥόδον Λεύκιππον ἐξέπεμψε μετὰ
συχνῶν οἰκητόρων, οὓς οἱ τὴν Ῥόδον κατοικοῦντες
διὰ τὴν σπάνιν τῶν ἀνδρῶν ἄσμενοι προσεδέξαντο
καὶ κοινῇ τὴν νῆσον ᾤκησαν.
</p></div2>

<div2 type="chapter" n="82" org="uniform" sample="complete"><p><milestone unit="section" n="1" /> τὴν δ᾽ ἀντιπέρας τῶν νήσων κατ᾽ ἐκείνους τοὺς
καιροὺς συνέβη διὰ τὸν κατακλυσμὸν μεγάλας καὶ
<pb id="v.2.p.117" />
δεινὰς κατασχεῖν ἀτυχίας: διὰ μὲν γὰρ τὰς ἐπομβρίας
ἐπὶ πολλοὺς χρόνους ἐφθαρμένων τῶν καρπῶν
σπάνις τε τῶν ἐπιτηδείων ὑπῆρχε καὶ λοιμικὴ
κατάστασις ἐπεῖχε τὰς πόλεις διὰ τὴν τοῦ ἀέρος
 φθοράν. 
<milestone unit="section" n="2" />αἱ δὲ νῆσοι διαπνεόμεναι καὶ τὸν ἀέρα 
παρεχόμεναι τοῖς ἐνοικοῦσιν ὑγιεινόν, ἔτι δὲ τοῖς
καρποῖς ἐπιτυγχάνουσαι, ἀεὶ μᾶλλον εὐπορίας ἔγεμον,
καὶ ταχὺ τοὺς κατοικοῦντας αὐτὰς μακαρίους
ἐποίησαν. διὸ καὶ μακάρων ὠνομάσθησαν νῆσοι,
 τῆς εὐπορίας τῶν ἀγαθῶν αἰτίας γενομένης τῆς
προσηγορίας. 
<milestone unit="section" n="3" />ἔνιοι δέ φασιν αὐτὰς μακάρων νήσους 
ὠνομάσθαι ἀπὸ Μακαρέως <del status="unremarkable">καὶ Ἴωνος</del> ὑπὸ
τῶν παίδων τούτων δυναστευσάντων <del status="unremarkable">αὐτῶν</del>. καθόλου
δ᾽ αἱ προειρημέναι νῆσοι διήνεγκαν εὐδαιμονίᾳ
 μάλιστα τῶν σύνεγγυς κειμένων οὐ μόνον
κατὰ τοὺς ἀρχαίους χρόνους, ἀλλὰ καὶ κατὰ τὴν
ἡμετέραν ἡλικίαν: 
<milestone unit="section" n="4" />ἀρετῇ γὰρ χώρας καὶ τόπων εὐκαιρίαις, 
ἔτι δ᾽ ἀέρων κράσει, καλλιστεύουσαι κατὰ
λόγον καλοῦνται καὶ πρὸς ἀλήθειαν εἰσὶν εὐδαίμονες.
 αὐτὸς δ᾽ ὁ Μακαρεὺς ἐν τῇ Λέσβῳ βασιλεύων
<del status="unremarkable">πρῶτον μὲν</del> νόμον ἔγραψε πολλὰ τῶν κοινῇ
συμφερόντων περιέχοντα, ὠνόμασε δ᾽ αὐτὸν λέοντα,
ἀπὸ τῆς τοῦ ζῴου δυνάμεως καὶ ἀλκῆς θέμενος τὴν προσηγορίαν.
</p></div2>

<div2 type="chapter" n="83" org="uniform" sample="complete"><p><milestone unit="section" n="1" /> ὕστερον δὲ τῆς κατὰ τὴν Λέσβον ἀποικίας ἱκανοῖς
τισι χρόνοις συνέβη τὴν νῆσον τὴν ὀνομαζομένην
<pb id="v.2.p.118" />
Τένεδον κατοικισθῆναι τοιῷδέ τινι τρόπῳ.
Τέννης ἦν υἱὸς μὲν Κύκνου τοῦ βασιλεύσαντος Κολώνης
τῆς ἐν τῇ Τρῳάδι, ἀνὴρ δ᾽ ἐπίσημος δι᾽ ἀρετήν.
<milestone unit="section" n="2" /> οὗτος οἰκήτορας ἀθροίσας καὶ τὴν ὁρμὴν ἐκ
τῆς ἀντιπέρας ἠπείρου ποιησάμενος, κατελάβετο
νῆσον ἔρημον οὖσαν τὴν ὀνομαζομένην Λεύκοφρυν:
κατακληρουχήσας δ᾽ αὐτὴν τοῖς ὑπ᾽ αὐτὸν ταττομένοις,
καὶ κτίσας ἐν αὐτῇ πόλιν, ὠνόμασεν ἀφ᾽
ἑαυτοῦ Τένεδον. <milestone unit="section" n="3" /> πολιτευόμενος δὲ καλῶς καὶ πολλὰ
τοὺς ἐγχωρίους εὐεργετήσας ζῶν μὲν μεγάλης ἀποδοχῆς
ἐτύγχανε, τελευτήσας δ᾽ ἀθανάτων τιμῶν
ἠξιώθη: καὶ γὰρ τέμενος αὐτοῦ κατεσκεύασαν καὶ
θυσίαις ὡς θεὸν ἐτίμων, ἃς διετέλουν θύοντες μέχρι
τῶν νεωτέρων καιρῶν. <milestone unit="section" n="4" /> οὐ παραλειπτέον δ᾽
ἡμῖν περὶ τῶν παρὰ τοῖς Τενεδίοις μυθολογουμένων
περὶ τοῦ κτίσαντος τὴν πόλιν Τέννου: Κύκνον
γάρ φασι τὸν πατέρα πιστεύσαντα γυναικὸς διαβολαῖς
ἀδίκοις τὸν υἱὸν Τέννην εἰς λάρνακα θέντα
καταποντίσαι: ταύτην δ᾽ ὑπὸ τοῦ κλύδωνος φερομένην
προσενεχθῆναι τῇ Τενέδῳ, καὶ τὸν Τέννην
παραδόξως σωθέντα θεῶν τινος προνοίᾳ τῆς νήσου
βασιλεῦσαι, καὶ γενόμενον ἐπιφανῆ διὰ τὴν δικαιοσύνην
καὶ τὰς ἄλλας ἀρετὰς τυχεῖν ἀθανάτων τιμῶν.
κατὰ δὲ τὰς τῆς μητρυιᾶς διαβολὰς αὐλητοῦ
τινος ψευδῶς καταμαρτυρήσαντος, νόμιμον ἔθεντο
μηδένα αὐλητὴν εἰς τὸ τέμενος εἰσιέναι. <milestone unit="section" n="5" /> κατὰ δὲ
τοὺς Τρωικοὺς χρόνους Ἀχιλλέως τὸν Τέννην ἀνελόντος
καθ᾽ ὃν καιρὸν ἐπόρθησαν οἱ Ἕλληνες τὴν
<pb id="v.2.p.119" />
Τένεδον, νόμον ἔθεσαν οἱ Τενέδιοι μηδένα ἐξεῖναι
ἐν τῷ τεμένει τοῦ κτίστου ὀνομάσαι Ἀχιλλέα. περὶ
μὲν οὖν τῆς Τενέδου καὶ τῶν ἐν αὐτῇ τὸ παλαιὸν
οἰκησάντων τοιαῦτα μυθολογοῦσιν.
</p></div2>

<div2 type="chapter" n="84" org="uniform" sample="complete"><p><milestone unit="section" n="1" /> ἐπεὶ δὲ περὶ τῶν ἀξιολογωτάτων νήσων διήλθομεν,
περὶ τῶν ἐλαττόνων ἀναγράψομεν. τῶν γὰρ
Κυκλάδων νήσων τὸ παλαιὸν ἐρήμων οὐσῶν Μίνως
ὁ Διὸς καὶ Εὐρώπης, βασιλεύων τῆς Κρήτης
καὶ μεγάλας δυνάμεις ἔχων πεζάς τε καὶ ναυτικάς,
 ἐθαλαττοκράτει καὶ πολλὰς ἀποικίας ἐξαπέστειλεν ἐκ
τῆς Κρήτης, τῶν δὲ Κυκλάδων νήσων τὰς πλείους
κατῴκισε καὶ τοῖς λαοῖς κατεκληρούχησεν, οὐκ ὀλίγην
δὲ καὶ τῆς Ἀσίας τῆς παραθαλαττίου κατέσχε.

<milestone unit="section" n="2" />διόπερ ἐν ταῖς νήσοις ἅμα καὶ κατὰ τὴν Ἀσίαν τὰς 
 ἐπωνυμίας ἔχουσι Κρητῶν λιμένες καὶ Μινῷαι καλούμεναι.
ὁ δὲ Μίνως ἐπὶ πολὺ τῇ δυναστείᾳ προκόπτων,
καὶ τὸν ἀδελφὸν Ῥαδάμανθυν ἔχων πάρεδρον
τῇ βασιλείᾳ, τούτῳ μὲν ἐφθόνησεν ἐπὶ
δικαιοσύνῃ θαυμαζομένῳ, βουλόμενος δ᾽ αὐτὸν ἐκποδὼν
 ποιήσασθαι εἰς τὰς ἐσχατιὰς τῆς ὑπ᾽ αὐτὸν
τεταγμένης χώρας ἐξέπεμψεν. 
<milestone unit="section" n="3" />ὁ δὲ Ῥαδάμανθυς 
διατρίβων εἰς τὰς νήσους τὰς κατ᾽ ἀντικρὺ τῆς
Ἰωνίας καὶ Καρίας κειμένας Ἔρυθρον μὲν κτίστην
ἐποίησε τῆς ἐπωνύμου πόλεως κατὰ τὴν Ἀσίαν,
 Οἰνοπίωνα δὲ τὸν Ἀριάδνης τῆς Μίνω υἱὸν κύριον
τῆς Χίου κατέστησε. 
<milestone unit="section" n="4" />ταῦτα μὲν οὖν ἐπράχθη πρὸ 
<pb id="v.2.p.120" />
τῶν Τρωικῶν: μετὰ δὲ τὴν Τροίας ἅλωσιν Κᾶρες
αὐξηθέντες ἐπὶ πλέον ἐθαλαττοκράτησαν, καὶ τῶν
Κυκλάδων νήσων κρατήσαντες τινὰς μὲν ἰδίᾳ κατέσχον
καὶ τοὺς ἐν αὐταῖς κατοικοῦντας Κρῆτας ἐξέβαλον,
τινὰς δὲ κοινῇ μετὰ τῶν προενοικούντων
Κρητῶν κατῴκησαν. ὕστερον δὲ τῶν Ἑλλήνων αὐξηθέντων
συνέβη τὰς πλείους τῶν Κυκλάδων νήσων
οἰκισθῆναι καὶ τοὺς βαρβάρους Κᾶρας ἐξ αὐτῶν
ἐκπεσεῖν: περὶ ὧν τὰ κατὰ μέρος ἐν τοῖς οἰκείοις
χρόνοις ἀναγράψομεν.

</p></div2></div1></body></text></TEI.2>