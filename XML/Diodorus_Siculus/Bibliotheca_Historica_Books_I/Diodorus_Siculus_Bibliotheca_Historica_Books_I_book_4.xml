<?xml version="1.0" encoding="utf-8"?>
<TEI.2><text><body><div1 type="book" n="4" org="uniform" sample="complete">
<div2 type="chapter" n="pr" org="uniform" sample="complete">
<p>τάδε ἔνεστιν ἐν τῇ τετάρτῃ τῶν Διοδώρου βίβλων.</p>
<p>προοίμιον περὶ τῶν μυθολογουμένων παρὰ τοῖς ἱστοριογράφοις.</p>
<p>περὶ Διονύσου καὶ Πριάπου καὶ Ἑρμαφροδίτου καὶ Μουσῶν.</p>


<p>περὶ Ἡρακλέους καὶ τῶν δώδεκα ἄθλων καὶ τῶν ἄλλων τῶν πραχθέντων ὑπ᾽ αὐτοῦ μέχρι τῆς ἀποθεώσεως.</p>
<p>περὶ τῶν Ἀργοναυτῶν καὶ Μηδείας καὶ τῶν Πελίου θυγατέρων.</p>
<p>περὶ τῶν ἀπογόνων τοῦ Ἡρακλέους.
</p>
<p>περὶ Θησέως καὶ τῶν ἄθλων αὐτοῦ.</p>
<p>περὶ τῶν ἑπτὰ ἐπὶ Θήβας.</p>
<p>περὶ τῶν ἐπιγόνων τῶν ἑπτὰ ἐπὶ Θήβας.</p>
<p>περὶ Νηλέως καὶ τῶν ἀπογόνων αὐτοῦ.</p>
<p>περὶ Λαπιθῶν καὶ Κενταύρων. </p>
<p>περὶ Ἀσκληπιοῦ καὶ τῶν ἀπογόνων αὐτοῦ.</p>
<p>περὶ τῶν Ἀσωποῦ θυγατέρων καὶ τῶν Αἰακῷ γενομένων υἱῶν.</p>
<p>περὶ Πέλοπος καὶ Ταντάλου καὶ Οἰνομάου καὶ Νιόβης.</p>
<p>περὶ Δαρδάνου καὶ τῶν ἀπογόνων αὐτοῦ μέχρι Πριάμου.
</p>
<p>περὶ Δαιδάλου καὶ Μινωταύρου καὶ τῆς Μίνω στρατείας ἐπὶ Κώκαλον τὸν βασιλέα.</p>
<p>περὶ Ἀρισταίου καὶ Δάφνιδος καὶ Ἔρυκος, ἔτι δὲ Ὠρίωνος.</p></div2>

<pb id="v.1.p.393" />
<div2 type="chapter" n="1" org="uniform" sample="complete"><p><milestone unit="section" n="1" />
οὐκ ἀγνοῶ μὲν ὅτι τοῖς τὰς παλαιὰς μυθολογίας 
συνταττομένοις συμβαίνει κατὰ τὴν γραφὴν
ἐν πολλοῖς ἐλαττοῦσθαι. ἡ μὲν γὰρ τῶν ἀναγραφομένων
 ἀρχαιότης δυσεύρετος οὖσα πολλὴν ἀπορίαν
παρέχεται τοῖς γράφουσιν, ἡ δὲ τῶν χρόνων ἀπαγγελία
τὸν ἀκριβέστατον ἔλεγχον οὐ προσδεχομένη
καταφρονεῖν ποιεῖ τῆς ἱστορίας τοὺς ἀναγινώσκοντας:
πρὸς δὲ τούτοις ἡ ποικιλία καὶ τὸ πλῆθος τῶν
 γενεαλογουμένων ἡρώων τε καὶ ἡμιθέων καὶ τῶν
ἄλλων ἀνδρῶν δυσέφικτον ἔχει τὴν ἀπαγγελίαν: τὸ
δὲ μέγιστον καὶ πάντων ἀτοπώτατον, ὅτι συμβαίνει
τοὺς ἀναγεγραφότας τὰς ἀρχαιοτάτας πράξεις τε
καὶ μυθολογίας ἀσυμφώνους εἶναι πρὸς ἀλλήλους.
 
<milestone unit="section" n="2" />διόπερ τῶν μεταγενεστέρων ἱστοριογράφων οἱ πρωτεύοντες 
τῇ δόξῃ τῆς μὲν ἀρχαίας μυθολογίας ἀπέστησαν
διὰ τὴν δυσχέρειαν, τὰς δὲ νεωτέρας πράξεις
ἀναγράφειν ἐπεχείρησαν. 
<milestone unit="section" n="3" />Ἔφορος μὲν γὰρ ὁ Κυμαῖος, 
Ἰσοκράτους ὢν μαθητής, ὑποστησάμενος γράφειν
 τὰς κοινὰς πράξεις, τὰς μὲν παλαιὰς μυθολογίας
ὑπερέβη, τὰ δ᾽ ἀπὸ τῆς Ἡρακλειδῶν καθόδου
<pb id="v.1.p.394" />
πραχθέντα συνταξάμενος ταύτην ἀρχὴν ἐποιήσατο
τῆς ἱστορίας. ὁμοίως δὲ τούτῳ Καλλισθένης καὶ
Θεόπομπος, κατὰ τὴν αὐτὴν ἡλικίαν γεγονότες, ἀπέστησαν
τῶν παλαιῶν μύθων. <milestone unit="section" n="4" /> ἡμεῖς δὲ τὴν ἐναντίαν
τούτοις κρίσιν ἔχοντες, καὶ τὸν ἐκ τῆς ἀναγραφῆς
πόνον ὑποστάντες, τὴν πᾶσαν ἐπιμέλειαν
ἐποιησάμεθα τῆς ἀρχαιολογίας. μέγισται γὰρ καὶ
πλεῖσται συνετελέσθησαν πράξεις ὑπὸ τῶν ἡρώων
τε καὶ ἡμιθέων καὶ πολλῶν ἄλλων ἀνδρῶν ἀγαθῶν:
ὧν διὰ τὰς κοινὰς εὐεργεσίας οἱ μεταγενέστεροι
τοὺς μὲν ἰσοθέοις, τοὺς δ᾽ ἡρωικαῖς θυσίαις
ἐτίμησαν, πάντας δ᾽ ὁ τῆς ἱστορίας λόγος τοῖς καθήκουσιν
ἐπαίνοις εἰς τὸν αἰῶνα καθύμνησεν. <milestone unit="section" n="5" /> ἐν μὲν
οὖν ταῖς πρὸ ταύτης βίβλοις τρισὶν ἀνεγράψαμεν
τὰς παρὰ τοῖς ἄλλοις ἔθνεσι μυθολογουμένας πράξεις
καὶ τὰ περὶ θεῶν παρ᾽ αὐτοῖς ἱστορούμενα, πρὸς
δὲ τούτοις τὰς τοποθεσίας τῆς παρ᾽ ἑκάστοις χώρας
καὶ τὰ φυόμενα παρ᾽ αὐτοῖς θηρία καὶ τἄλλα ζῷα
καὶ καθόλου πάντα τὰ μνήμης %5ἄξια καὶ παραδοξολογούμενα
διεξιόντες, ἐν ταύτῃ δὲ τὰ παρὰ τοῖς
Ἕλλησιν ἱστορούμενα κατὰ τοὺς ἀρχαίους χρόνους
περὶ τῶν ἐπιφανεστάτων ἡρώων τε καὶ ἡμιθέων
καὶ καθόλου τῶν κατὰ πόλεμον ἀξιόλογόν τι κατειργασμένων,
ὁμοίως δὲ καὶ τῶν ἐν εἰρήνῃ τι χρήσιμον
πρὸς τὸν κοινὸν βίον εὑρόντων ἢ νομοθετησάντων.
<milestone unit="section" n="6" /> ποιησόμεθα δὲ τὴν ἀρχὴν ἀπὸ Διονύσου διὰ τὸ
καὶ παλαιὸν εἶναι σφόδρα τοῦτον καὶ μεγίστας
<pb id="v.1.p.395" />
εὐεργεσίας κατατεθεῖσθαι τῷ γένει τῶν ἀνθρώπων.
εἴρηται μὲν οὖν ἡμῖν ἐν ταῖς προειρημέναις βίβλοις
ὅτι τινὲς τῶν βαρβάρων ἀντιποιοῦνται τῆς γενέσεως
τοῦ θεοῦ τούτου. Αἰγύπτιοι μὲν γὰρ τὸν παρ᾽
 αὑτοῖς θεὸν Ὄσιριν ὀνομαζόμενόν φασιν εἶναι τὸν
παρ᾽ Ἕλλησι Διόνυσον καλούμενον. 
<milestone unit="section" n="7" />τοῦτον δὲ 
μυθολογοῦσιν ἐπελθεῖν ἅπασαν τὴν οἰκουμένην,
εὑρετὴν γενόμενον τοῦ οἴνου, καὶ τὴν φυτείαν
διδάξαι τῆς ἀμπέλου τοὺς ἀνθρώπους, καὶ διὰ ταύτην
 τὴν εὐεργεσίαν τυχεῖν συμφωνουμένης ἀθανασίας.
ὁμοίως δὲ τοὺς Ἰνδοὺς τὸν θεὸν τοῦτον παρ᾽ ἑαυτοῖς
ἀποφαίνεσθαι γεγονέναι, καὶ τὰ περὶ τὴν
φυτείαν τῆς ἀμπέλου φιλοτεχνήσαντα μεταδοῦναι
τῆς τοῦ οἴνου χρήσεως τοῖς %5κατὰ τὴν οἰκουμένην
 ἀνθρώποις. ἡμεῖς δὲ τὰ κατὰ μέρος περὶ τούτων
εἰρηκότες νῦν τὰ παρὰ τοῖς Ἕλλησι λεγόμενα περὶ
τοῦ θεοῦ τούτου διέξιμεν.
</p></div2>

<div2 type="chapter" n="2" org="uniform" sample="complete"><p><milestone unit="section" n="1" />Κάδμον μὲν γάρ φασι τὸν Ἀγήνορος ἐκ Φοινίκης
ὑπὸ τοῦ βασιλέως ἀποσταλῆναι πρὸς ζήτησιν
 τῆς Εὐρώπης, ἐντολὰς λαβόντα ἢ τὴν παρθένον
ἀγαγεῖν ἢ μὴ ἀνακάμπτειν εἰς τὴν Φοινίκην. ἐπελθόντα
δὲ πολλὴν χώραν, καὶ μὴ δυνάμενον ἀνευρεῖν,
ἀπογνῶναι τὴν εἰς οἶκον ἀνακομιδήν: καταντήσαντα
δ᾽ εἰς τὴν Βοιωτίαν κατὰ τὸν παραδεδομένον χρησμὸν
 κτίσαι τὰς Θήβας. ἐνταῦθα δὲ κατοικήσαντα γῆμαι
μὲν Ἁρμονίαν τὴν Ἀφροδίτης, γεννῆσαι δ᾽ ἐξ αὐτῆς
Σεμέλην %5καὶ Ἰνὼ καὶ Αὐτονόην καὶ Ἀγαύην, ἔτι
<pb id="v.1.p.396" />
<milestone unit="section" n="2" /> δὲ Πολύδωρον. τῇ δὲ Σεμέλῃ διὰ τὸ κάλλος Δία
μιγέντα καὶ μεθ᾽ ἡσυχίας ποιούμενον τὰς ὁμιλίας
δόξαι καταφρονεῖν αὐτῆς: διόπερ ὑπ᾽ αὐτῆς παρακληθῆναι
τὰς ἐπιπλοκὰς ὁμοίας ποιεῖσθαι ταῖς πρὸς
τὴν Ἥραν συμπεριφοραῖς. <milestone unit="section" n="3" /> τὸν μὲν οὖν Δία παραγενόμενον
θεοπρεπῶς μετὰ βροντῶν καὶ ἀστραπῶν
ἐπιφανῶς ποιεῖσθαι τὴν συνουσίαν: τὴν δὲ Σεμέλην
ἔγκυον οὖσαν καὶ τὸ μέγεθος τῆς περιστάσεως οὐκ
ἐνέγκασαν τὸ μὲν βρέφος ἐκτρῶσαι, ὑπὸ δὲ τοῦ
πυρὸς αὐτὴν τελευτῆσαι. ἔπειτα τὸ παιδίον ἀναλαβόντα
τὸν Δία παραδοῦναι τῷ Ἑρμῇ, καὶ προστάξαι
τοῦτο μὲν ἀποκομίσαι πρὸς τὸ ἄντρον τὸ
ἐν τῇ Νύσῃ, κείμενον μεταξὺ Φοινίκης καὶ Νείλου,
ταῖς δὲ νύμφαις παραδοῦναι τρέφειν καὶ μετὰ πολλῆς
σπουδῆς ἐπιμέλειαν αὐτοῦ ποιεῖσθαι τὴν ἀρίστην.
<milestone unit="section" n="4" /> διὸ καὶ τραφέντα τὸν Διόνυσον ἐν τῇ Νύσῃ τυχεῖν
τῆς προσηγορίας ταύτης ἀπὸ Διὸς καὶ Νύσης. καὶ
τὸν Ὅμηρον δὲ τούτοις μαρτυρῆσαι ἐν τοῖς ὕμνοις ἐν οἷς λέγει
<quote rend="blockquote"><lb />ἔστι δέ τις Νύση, ὕπατον ὄρος, ἀνθέον ὕλη,
<lb />τηλοῦ Φοινίκης, σχεδὸν Αἰγύπτοιο ῥοάων.</quote>
<milestone unit="section" n="5" /> τραφέντα δ᾽ αὐτὸν ὑπὸ τῶν νυμφῶν ἐν τῇ Νύσῃ
φασὶν εὑρετήν τε τοῦ οἴνου γενέσθαι καὶ τὴν φυτείαν
διδάξαι τῆς ἀμπέλου τοὺς ἀνθρώπους. ἐπιόντα
δὲ σχεδὸν ὅλην τὴν οἰκουμένην πολλὴν χώραν
ἐξημερῶσαι, καὶ διὰ τοῦτο τυχεῖν παρὰ πᾶσι μεγίστων
<pb id="v.1.p.397" />
τιμῶν. εὑρεῖν δ᾽ αὐτὸν καὶ τὸ ἐκ τῆς κριθῆς κατασκευαζόμενον
πόμα, τὸ προσαγορευόμενον μὲν ὑπ᾽
ἐνίων ζῦθος, οὐ πολὺ δὲ λειπόμενον τῆς περὶ τὸν
οἶνον εὐωδίας. τοῦτο δὲ διδάξαι τοὺς χώραν ἔχοντας
 μὴ δυναμένην ἐπιδέχεσθαι τὴν τῆς ἀμπέλου
φυτείαν. 
<milestone unit="section" n="6" />περιάγεσθαι δ᾽ αὐτὸν καὶ στρατόπεδον οὐ 
μόνον ἀνδρῶν, ἀλλὰ καὶ γυναικῶν, καὶ τοὺς ἀδίκους
καὶ ἀσεβεῖς τῶν ἀνθρώπων κολάζειν. καὶ κατὰ μὲν
τὴν Βοιωτίαν ἀποδιδόντα τῇ πατρίδι χάριτας ἐλευθερῶσαι
 πάσας τὰς πόλεις, καὶ κτίσαι πόλιν ἐπώνυμον
τῆς αὐτονομίας, ἣν Ἐλευθερὰς προσαγορεῦσαι.
</p></div2>

<div2 type="chapter" n="3" org="uniform" sample="complete"><p><milestone unit="section" n="1" />στρατεύσαντα δ᾽ εἰς τὴν Ἰνδικὴν τριετεῖ χρόνῳ τὴν
ἐπάνοδον εἰς τὴν Βοιωτίαν ποιήσασθαι, κομίζοντα
μὲν λαφύρων ἀξιόλογον πλῆθος, καταγαγεῖν δὲ πρῶτον
 τῶν ἁπάντων θρίαμβον ἐπ᾽ ἐλέφαντος Ἰνδικοῦ.

<milestone unit="section" n="2" />καὶ τοὺς μὲν Βοιωτοὺς καὶ τοὺς ἄλλους Ἕλληνας 
καὶ Θρᾷκας ἀπομνημονεύοντας τῆς κατὰ τὴν Ἰνδικὴν
στρατείας καταδεῖξαι τὰς τριετηρίδας θυσίας
Διονύσῳ, καὶ τὸν θεὸν νομίζειν κατὰ τὸν χρόνον
 τοῦτον ποιεῖσθαι τὰς παρὰ τοῖς ἀνθρώποις ἐπιφανείας.

<milestone unit="section" n="3" />διὸ καὶ παρὰ πολλαῖς τῶν Ἑλληνίδων πόλεων 
διὰ τριῶν ἐτῶν βακχεῖά τε γυναικῶν ἀθροίζεσθαι,
καὶ ταῖς παρθένοις νόμιμον εἶναι θυρσοφορεῖν καὶ
συνενθουσιάζειν εὐαζούσαις καὶ τιμώσαις τὸν θεόν:
 τὰς δὲ γυναῖκας κατὰ συστήματα θυσιάζειν τῷ θεῷ
 καὶ βακχεύειν καὶ καθόλου τὴν παρουσίαν ὑμνεῖν
τοῦ Διονύσου, μιμουμένας τὰς ἱστορουμένας τὸ
παλαιὸν παρεδρεύειν τῷ θεῷ μαινάδας. 
<milestone unit="section" n="4" />κολάσαι 
<pb id="v.1.p.398" />
δ᾽ αὐτὸν πολλοὺς μὲν καὶ ἄλλους κατὰ πᾶσαν τὴν
οἰκουμένην τοὺς δοκοῦντας ἀσεβεῖν, ἐπιφανεστάτους
δὲ Πενθέα καὶ Λυκοῦργον. τῆς δὲ κατὰ τὸν οἶνον
εὑρέσεως καὶ δωρεᾶς κεχαρισμένης τοῖς ἀνθρώποις
καθ᾽ ὑπερβολὴν διά τε τὴν ἡδονὴν τὴν ἐκ τοῦ
ποτοῦ καὶ διὰ τὸ τοῖς σώμασιν εὐτονωτέρους γίνεσθαι
τοὺς τὸν οἶνον πίνοντας, φασὶν ἐπὶ τὸ δεῖπνον,
ὅταν ἄκρατος οἶνος ἐπιδιδῶται, προσεπιλέγειν ἀγαθοῦ
δαίμονος: ὅταν δὲ μετὰ τὸ δεῖπνον διδῶται
κεκραμένος ὕδατι, Διὸς σωτῆρος ἐπιφωνεῖν. τὸν
γὰρ οἶνον ἄκρατον μὲν πινόμενον μανιώδεις διαθέσεις
ἀποτελεῖν, τοῦ δ᾽ ἀπὸ Διὸς ὄμβρου μιγέντος
τὴν μὲν τέρψιν καὶ τὴν ἡδονὴν μένειν, τὸ δὲ τῆς
μανίας καὶ παραλύσεως βλάπτον διορθοῦσθαι. <milestone unit="section" n="5" /> καθόλου
δὲ μυθολογοῦσι τῶν θεῶν μεγίστης ἀποδοχῆς
τυγχάνειν παρ᾽ ἀνθρώποις τοὺς ταῖς εὐεργεσίαις
ὑπερβαλομένους κατὰ τὴν εὕρεσιν τῶν ἀγαθῶν
Διόνυσόν τε καὶ Δήμητραν, τὸν μὲν τοῦ προσηνεστάτου
ποτοῦ γενόμενον εὑρετήν, τὴν δὲ τῆς ξηρᾶς
τροφῆς τὴν κρατίστην παραδοῦσαν τῷ γένει τῶν ἀνθρώπων.
</p></div2>

<div2 type="chapter" n="4" org="uniform" sample="complete"><p><milestone unit="section" n="1" /> μυθολογοῦσι δέ τινες καὶ ἕτερον Διόνυσον
γεγονέναι πολὺ τοῖς χρόνοις προτεροῦντα τούτου.
φασὶ γὰρ ἐκ Διὸς καὶ Φερσεφόνης Διόνυσον γενέσθαι
τὸν ὑπό τινων Σαβάζιον ὀνομαζόμενον, οὗ τήν τε
γένεσιν καὶ τὰς θυσίας καὶ τιμὰς νυκτερινὰς καὶ
<pb id="v.1.p.399" />
κρυφίους παρεισάγουσι διὰ τὴν αἰσχύνην τὴν ἐκ
τῆς συνουσίας ἐπακολουθοῦσαν. 
<milestone unit="section" n="2" />λέγουσι δ᾽ αὐτὸν 
ἀγχινοίᾳ διενεγκεῖν, καὶ πρῶτον ἐπιχειρῆσαι βοῦς
ζευγνύειν καὶ διὰ τούτων τὸν σπόρον τῶν καρπῶν
 ἐπιτελεῖν: ἀφ᾽ οὗ δὴ καὶ κερατίαν αὐτὸν παρεισάγουσι.
καὶ τὸν μὲν ἐκ Σεμέλης γενόμενον ἐν τοῖς
νεωτέροις χρόνοις φασὶ τῷ σώματι γενέσθαι τρυφερὸν
καὶ παντελῶς ἁπαλόν, εὐπρεπείᾳ δὲ πολὺ
τῶν ἄλλων διενεγκεῖν καὶ πρὸς τὰς ἀφροδισιακὰς
 ἡδονὰς εὐκατάφορον γεγονέναι, κατὰ δὲ τὰς στρατείας
γυναικῶν πλῆθος περιάγεσθαι καθωπλισμένων
λόγχαις τεθυρσωμέναις. 
<milestone unit="section" n="3" />φασὶ δὲ καὶ τὰς Μούσας 
αὐτῷ συναποδημεῖν, παρθένους οὔσας καὶ πεπαιδευμένας
διαφερόντως: ταύτας δὲ διά τε τῆς μελῳδίας
 καὶ τῶν ὀρχήσεων, ἔτι δὲ τῶν ἄλλων τῶν ἐν
 παιδείᾳ καλῶν ψυχαγωγεῖν τὸν θεόν. φασὶ δὲ καὶ
παιδαγωγὸν καὶ τροφέα συνέπεσθαι κατὰ τὰς στρατείας
αὐτῷ Σειληνόν, εἰσηγητὴν καὶ διδάσκαλον
γινόμενον τῶν καλλίστων ἐπιτηδευμάτων, καὶ μεγάλα
 συμβάλλεσθαι τῷ Διονύσῳ πρὸς ἀρετήν τε καὶ δόξαν.

<milestone unit="section" n="4" />καὶ κατὰ μὲν τὰς ἐν τοῖς πολέμοις μάχας ὅπλοις 
αὐτὸν πολεμικοῖς κεκοσμῆσθαι καὶ δοραῖς παρδάλεων,
κατὰ δὲ τὰς ἐν εἰρήνῃ πανηγύρεις καὶ ἑορτὰς
ἐσθῆσιν ἀνθειναῖς καὶ κατὰ τὴν μαλακότητα τρυφεραῖς
 χρῆσθαι. πρὸς δὲ τὰς ἐκ τοῦ πλεονάζοντος
οἴνου κεφαλαλγίας τοῖς πίνουσι γινομένας διαδεδέσθαι
λέγουσιν αὐτὸν μίτρᾳ τὴν κεφαλήν, ἀφ᾽ ἧς
<pb id="v.1.p.400" />
αἰτίας καὶ μιτρηφόρον ὀναμάζεσθαι: ἀπὸ δὲ ταύτης
τῆς μίτρας ὕστερον παρὰ τοῖς βασιλεῦσι καταδειχθῆναι
τὸ διάδημά φασι. <milestone unit="section" n="5" /> διμήτορα δ᾽ αὐτὸν προσαγορευθῆναι
λέγουσι διὰ τὸ πατρὸς μὲν ἑνὸς ὑπάρξαι
τοὺς δύο Διονύσους, μητέρων δὲ δυοῖν. κεκληρονομηκέναι
δὲ τὸν νεώτερον καὶ τὰς τοῦ προγενεστέρου
πράξεις: διόπερ τοὺς μεταγενεστέρους ἀνθρώπους,
ἀγνοοῦντας μὲν τἀληθές, πλανηθέντας δὲ διὰ τὴν
ὁμωνυμίαν, ἕνα γεγονέναι νομίσαι Διόνυσον. <milestone unit="section" n="6" /> τὸν
δὲ νάρθηκα προσάπτουσιν αὐτῷ διά τινας τοιαύτας
αἰτίας. κατὰ τὴν ἐξ ἀρχῆς εὕρεσιν τοῦ οἴνου μήπω
τῆς τοῦ ὕδατος κράσεως εὑρημένης ἄκρατον πίνειν
τὸν οἶνον: κατὰ δὲ τὰς τῶν φίλων συναναστροφὰς
καὶ εὐωχίας τοὺς συνεορτάζοντας δαψιλῆ τὸν ἄκρατον
ἐμφορησαμένους μανιώδεις γίνεσθαι, καὶ ταῖς
βακτηρίαις ξυλίναις χρωμένους ταύταις ἀλλήλους
τύπτειν. <milestone unit="section" n="7" /> διὸ καὶ τινῶν μὲν τραυματιζομένων, τινῶν
δὲ καὶ τελευτώντων ἐκ τῶν καιρίων τραυμάτων,
προσκόψαντα τὸν Διόνυσον ταῖς τοιαύταις περιστάσεσι
τὸ μὲν ἀποστῆσαι τοῦ πίνειν δαψιλῆ τὸν
ἄκρατον ἀποδοκιμάσαι διὰ τὴν ἡδονὴν τοῦ ποτοῦ,
καταδεῖξαι δὲ νάρθηξι χρῆσθαι καὶ μὴ ξυλίναις βακτηρίαις.
</p></div2>

<div2 type="chapter" n="5" org="uniform" sample="complete"><p><milestone unit="section" n="1" /> ἐπωνυμίας δ᾽ αὐτῷ τοὺς ἀνθρώπους πολλὰς
προσάψαι, τὰς ἀφορμὰς ἀπὸ τῶν περὶ αὐτὸν ἐπιτηδευμάτων
λαβόντας. βακχεῖον μὲν γὰρ ἀπὸ τῶν
συνεπομένων βακχῶν ὀνομάσαι, Ληναῖον δὲ ἀπὸ
τοῦ πατῆσαι τὰς σταφυλὰς ἐν ληνῷ, Βρόμιον δ᾽
<pb id="v.1.p.401" />
ἀπὸ τοῦ κατὰ τὴν γένεσιν αὐτοῦ γενομένου βρόμου:
ὁμοίως δὲ καὶ πυριγενῆ διὰ τὴν ὁμοίαν αἰτίαν
ὠνομάσθαι. 
<milestone unit="section" n="2" />θρίαμβον δ᾽ αὐτὸν ὀνομασθῆναί φασιν 
ἀπὸ τοῦ πρῶτον τῶν μνημονευομένων καταγαγεῖν
 ἀπὸ τῆς στρατείας θρίαμβον εἰς τὴν πατρίδα, τὴν
ἐξ Ἰνδῶν ποιησάμενον ἐπάνοδον μετὰ πολλῶν λαφύρων.
 παραπλησίως δὲ καὶ τὰς λοιπὰς προσηγορίας
ἐπιθετικὰς αὐτῷ γεγενῆσθαι, περὶ ὧν μακρὸν ἂν
εἴη λέγειν καὶ τῆς ὑποκειμένης ἱστορίας ἀνοίκειον.
 δίμορφον δ᾽ αὐτὸν δοκεῖν ὑπάρχειν διὰ τὸ δύο
Διονύσους γεγονέναι, τὸν μὲν παλαιὸν καταπώγωνα
διὰ τὸ τοὺς ἀρχαίους πάντας πωγωνοτροφεῖν, τὸν
δὲ νεώτερον ὡραῖον καὶ τρυφερὸν καὶ νέον, καθότι
προείρηται. 
<milestone unit="section" n="3" />ἔνιοι δὲ λέγουσιν ὅτι τῶν μεθυόντων 
 διττὰς διαθέσεις ἐχόντων, καὶ τῶν μὲν ἱλαρῶν, τῶν
δὲ ὀργίλων γινομένων, δίμορφον ὠνομάσθαι τὸν
θεόν. καὶ Σατύρους δέ φασιν αὐτὸν περιάγεσθαι,
καὶ τούτους ἐν ταῖς ὀρχήσεσι καὶ ταῖς τραγῳδίαις
τέρψιν καὶ πολλὴν ἡδονὴν παρέχεσθαι τῷ θεῷ.
 
<milestone unit="section" n="4" />καθόλου δὲ τὰς μὲν Μούσας τοῖς ἐκ τῆς παιδείας 
ἀγαθοῖς ὠφελούσας τε καὶ τερπούσας, τοὺς δὲ Σατύρους
τοῖς πρὸς γέλωτα συνεργοῦσιν ἐπιτηδεύμασι
χρωμένους, παρασκευάζειν τῷ Διονύσῳ τὸν εὐδαίμονα
καὶ κεχαρισμένον βίον. καθόλου δὲ τοῦτον
 τῶν θυμελικῶν ἀγώνων φασὶν εὑρετὴν γενέσθαι,
καὶ θέατρα καταδεῖξαι, καὶ μουσικῶν ἀκροαμάτων
<pb id="v.1.p.402" />
σύστημα ποιήσασθαι: πρὸς δὲ τούτοις ἀλειτουργήτους
ποιῆσαι καὶ τοὺς ἐν ταῖς στρατείαις μεταχειριζομένους
τι τῆς μουσικῆς ἐπιστήμης: ἀφ᾽ ὧν τοὺς
μεταγενεστέρους μουσικὰς συνόδους συστήσασθαι
τῶν περὶ τὸν Διόνυσον τεχνιτῶν, καὶ ἀτελεῖς ποιῆσαι
τοὺς τὰ τοιαῦτα ἐπιτηδεύοντας. καὶ περὶ μὲν Διονύσου
καὶ τῶν περὶ αὐτοῦ μυθολογουμένων ἀρκεσθησόμεθα
τοῖς ῥηθεῖσι στοχαζόμενοι τῆς συμμετρίας.
</p></div2>

<div2 type="chapter" n="6" org="uniform" sample="complete"><p><milestone unit="section" n="1" /> περὶ δὲ Πριάπου καὶ τῶν μυθολογουμένων περὶ
αὐτοῦ νῦν διέξιμεν, οἰκεῖον ὁρῶντες τὸν περὶ τούτου
λόγον ταῖς Διονυσιακαῖς ἱστορίαις. μυθολογοῦσιν
οὖν οἱ παλαιοὶ τὸν Πρίαπον υἱὸν μὲν εἶναι Διονύσου
καὶ Ἀφροδίτης, πιθανῶς τὴν γένεσιν ταύτην ἐξηγούμενοι:
τοὺς γὰρ οἰνωθέντας φυσικῶς ἐντετάσθαι
πρὸς τὰς ἀφροδισιακὰς ἡδονάς. <milestone unit="section" n="2" /> τινὲς δέ φασι τὸ
αἰδοῖον τῶν ἀνθρώπων τοὺς παλαιοὺς μυθωδῶς
ὀνομάζειν βουλομένους Πρίαπον προσαγορεῦσαι.
ἔνιοι δὲ λέγουσι τὸ γεννητικὸν μόριον, αἴτιον ὑπάρχον
τῆς γενέσεως τῶν ἀνθρώπων καὶ διαμονῆς εἰς
ἅπαντα τὸν αἰῶνα, τυχεῖν τῆς ἀθανάτου τιμῆς. <milestone unit="section" n="3" /> οἱ
δ᾽ Αἰγύπτιοι περὶ τοῦ Πριάπου μυθολογοῦντές φασι
τὸ παλαιὸν τοὺς Τιτᾶνας ἐπιβουλεύσαντας Ὀσίριδι
τοῦτον μὲν ἀνελεῖν, τὸ δὲ σῶμα αὐτοῦ διελόντας
εἰς ἴσας μερίδας ἑαυτοῖς καὶ λαβόντας ἀπενεγκεῖν
ἐκ τῆς οἰκείας λαθραίως, μόνον δὲ τὸ αἰδοῖον εἰς
τὸν ποταμὸν ῥῖψαι διὰ τὸ μηδένα βούλεσθαι τοῦτο
<pb id="v.1.p.403" />
 ἀνελέσθαι. τὴν δὲ Ἶσιν τὸν φόνον τοῦ ἀνδρὸς
ἀναζητοῦσαν,
καὶ τοὺς μὲν Τιτᾶνας ἀνελοῦσαν, τὰ
δὲ τοῦ σώματος μέρη περιπλάσασαν εἰς ἀνθρώπου
τύπον, ταῦτα μὲν δοῦναι θάψαι τοῖς ἱερεῦσι καὶ
 τιμᾶν προστάξαι ὡς θεὸν τὸν Ὄσιριν, τὸ δὲ αἰδοῖον
μόνον οὐ δυναμένην ἀνευρεῖν καταδεῖξαι τιμᾶν ὡς
θεὸν καὶ ἀναθεῖναι κατὰ τὸ ἱερὸν ἐντεταμένον.
περὶ μὲν οὖν τῆς γενέσεως τοῦ Πριάπου καὶ τῆς
τιμῆς τοιαῦτα μυθολογεῖται παρὰ τοῖς παλαιοῖς τῶν
 Αἰγυπτίων. 
<milestone unit="section" n="4" />τοῦτον δὲ τὸν θεὸν τινὲς μὲν Ἰθύφαλλον 
ὀνομάζουσι, τινὲς δὲ Τύχωνα. τὰς δὲ τιμὰς
οὐ μόνον κατὰ πόλιν ἀπονέμουσιν αὐτῷ <del status="unremarkable">ἐν τοῖς
ἱεροῖς</del>, ἀλλὰ καὶ κατὰ τὰς ἀγροικίας ὀπωροφύλακα
τῶν ἀμπελώνων ἀποδεικνύντες καὶ τῶν κήπων, ἔτι
 δὲ πρὸς τοὺς βασκαίνοντάς τι τῶν καλῶν τοῦτον
κολαστὴν παρεισάγοντες. ἔν τε ταῖς τελεταῖς οὐ
μόνον ταῖς Διονυσιακαῖς, ἀλλὰ καὶ ταῖς ἄλλαις
σχεδὸν ἁπάσαις οὗτος ὁ θεὸς τυγχάνει τινὸς τιμῆς,
μετὰ γέλωτος καὶ παιδιᾶς παρεισαγόμενος ἐν ταῖς
 θυσίαις. 
<milestone unit="section" n="5" />παραπλησίως δὲ τῷ Πριάπῳ τινὲς μυθολογοῦσι 
γεγενῆσθαι τὸν ὀνομαζόμενον Ἑρμαφρόδιτον,
ὃν ἐξ Ἑρμοῦ καὶ Ἀφροδίτης γεννηθέντα τυχεῖν
τῆς ἐξ ἀμφοτέρων τῶν γονέων συντεθείσης προσηγορίας.
τοῦτον δ᾽ οἱ μέν φασιν εἶναι θεὸν καὶ
 κατά τινας χρόνους φαίνεσθαι παρ᾽ ἀνθρώποις, καὶ
γεννᾶσθαι τὴν τοῦ σώματος φύσιν ἔχοντα μεμιγμένην
ἐξ ἀνδρὸς καὶ γυναικός: καὶ τὴν μὲν εὐπρέπειαν
<pb id="v.1.p.404" />
καὶ μαλακότητα τοῦ σώματος ἔχειν γυναικὶ
παρεμφερῆ, τὸ δ᾽ ἀρρενωπὸν καὶ δραστικὸν ἀνδρὸς
ἔχειν <del status="unremarkable">τὰ δὲ φυσικὰ μόρια συγγεννᾶσθαι τούτῳ καὶ
γυναικὸς καὶ ἀνδρός</del>: ἔνιοι δὲ τὰ τοιαῦτα γένη
ταῖς φύσεσιν ἀποφαίνονται τέρατα ὑπάρχειν, καὶ
γεννώμενα σπανίως προσημαντικὰ γίνεσθαι ποτὲ
μὲν κακῶν ποτὲ δ᾽ ἀγαθῶν. καὶ περὶ μὲν τῶν
τοιούτων ἅλις ἡμῖν ἐχέτω.
</p></div2>

<div2 type="chapter" n="7" org="uniform" sample="complete"><p><milestone unit="section" n="1" /> περὶ δὲ τῶν Μουσῶν, ἐπειδήπερ ἐμνήσθημεν
ἐν ταῖς τοῦ Διονύσου πράξεσιν, οἰκεῖον ἂν εἴη
διελθεῖν ἐν κεφαλαίοις. ταύτας γὰρ οἱ πλεῖστοι
τῶν μυθογράφων καὶ μάλιστα δεδοκιμασμένοι φασὶ
θυγατέρας εἶναι Διὸς καὶ Μνημοσύνης: ὀλίγοι δὲ
τῶν ποιητῶν, ἐν οἷς ἐστι καὶ Ἀλκμάν, θυγατέρας
ἀποφαίνονται Οὐρανοῦ καὶ Γῆς. <milestone unit="section" n="2" /> ὁμοίως δὲ καὶ
κατὰ τὸν ἀριθμὸν διαφωνοῦσιν: οἱ μὲν γὰρ τρεῖς
λέγουσιν, οἱ δ᾽ ἐννέα, καὶ κεκράτηκεν ὁ τῶν ἐννέα
ἀριθμὸς ὑπὸ τῶν ἐπιφανεστάτων ἀνδρῶν βεβαιούμενος,
λέγω δὲ Ὁμήρου τε καὶ Ἡσιόδου καὶ τῶν
ἄλλων τῶν τοιούτων. Ὅμηρος μὲν γὰρ λέγει
<quote rend="blockquote"><lb />Μοῦσαι δ᾽ ἐννέα πᾶσαι ἀμειβόμεναι ὀπὶ καλῇ:</quote>
Ησίοδος δὲ καὶ τὰ ὀνόματα αὐτῶν ἀποφαίνεται λέγων
<quote rend="blockquote"><lb />Κλειώ τ᾽ Εὐτέρπη τε Θάλειά τε Μελπομένη τε
<lb />Τερψιχόρη τ᾽ Ἐρατώ τε Πολύμνιά τ᾽ Οὐρανίη τε
<lb />Καλλιόπη θ᾽, ἥ σφεων προφερεστάτη ἐστὶν ἁπασέων.</quote>
<pb id="v.1.p.405" />
<milestone unit="section" n="3" />τούτων  δ᾽ ἑκάστῃ προσάπτουσι τὰς οἰκείας διαθέσεις 
τῶν περὶ μουσικὴν ἐπιτηδευμάτων, οἷον ποιητικήν,
μελῳδίαν, ὀρχήσεις καὶ χορείας, ἀστρολογίαν τε καὶ
τὰ λοιπὰ τῶν ἐπιτηδευμάτων. παρθένους δ᾽ αὐτὰς
 οἱ πλεῖστοι <del status="unremarkable">γεγονέναι</del> μυθολογοῦσι διὰ τὸ τὰς
κατὰ τὴν παιδείαν ἀρετὰς ἀφθόρους δοκεῖν εἶναι.

<milestone unit="section" n="4" />Μούσας δ᾽ αὐτὰς ὠνομάσθαι ἀπὸ τοῦ μυεῖν τοὺς 
ἀνθρώπους, τοῦτο δ᾽ ἐστὶν ἀπὸ τοῦ διδάσκειν τὰ
καλὰ καὶ συμφέροντα καὶ ὑπὸ τῶν ἀπαιδεύτων
 ἀγνοούμενα. ἑκάστῃ δὲ προσηγορίᾳ τὸν οἰκεῖον
λόγον ἀπονέμοντές φασιν ὠνομάσθαι τὴν μὲν Κλειὼ
διὰ τὸ τὸν ἐκ τῆς ποιήσεως τῶν ἐγκωμιαζομένων
ἔπαινον μέγα κλέος περιποιεῖν τοῖς ἐπαινουμένοις,
Εὐτέρπην δ᾽ ἀπὸ τοῦ τέρπειν τοὺς ἀκροωμένους
 τοῖς ἀπὸ τῆς παιδείας ἀγαθοῖς, Θάλειαν δ᾽ ἀπὸ τοῦ
θάλλειν ἐπὶ πολλοὺς χρόνους τοὺς διὰ τῶν ποιημάτων
ἐγκωμιαζομένους, Μελπομένην δ᾽ ἀπὸ τῆς
μελῳδίας, δι᾽ ἧς τοὺς ἀκούοντας ψυχαγωγεῖσθαι,
Τερψιχόρην δ᾽ ἀπὸ τοῦ τέρπειν τοὺς ἀκροατὰς τοῖς
 ἐκ παιδείας περιγινομένοις ἀγαθοῖς, Ἐρατὼ δ᾽ ἀπὸ
τοῦ τοὺς παιδευθέντας ποθεινοὺς καὶ ἐπεράστους
ἀποτελεῖν, Πολύμνιαν δ᾽ ἀπὸ τοῦ διὰ πολλῆς ὑμνήσεως
ἐπιφανεῖς κατασκευάζειν τοὺς διὰ τῶν ποιημάτων
ἀπαθανατιζομένους τῇ δόξῃ, Οὐρανίαν δ᾽ ἀπὸ
 τοῦ τοὺς παιδευθέντας ὑπ᾽ αὐτῆς ἐξαίρεσθαι πρὸς
<pb id="v.1.p.406" />
οὐρανόν: τῇ γὰρ δόξῃ καὶ τοῖς φρονήμασι μετεωρίζεσθαι
τὰς ψυχὰς εἰς ὕψος οὐράνιον: Καλλιόπην
δ᾽ ἀπὸ τοῦ καλὴν ὄπα προΐεσθαι, τοῦτο δ᾽ ἐστὶ τῇ
εὐεπείᾳ διάφορον οὖσαν ἀποδοχῆς τυγχάνειν ὑπο
τῶν ἀκουόντων.
τούτων δ᾽ ἡμῖν ἀρκούντως εἰρημένων μεταβιβάσομεν
τὸν λόγον ἐπὶ τὰς Ἡρακλέους πράξεις.
</p></div2>

<div2 type="chapter" n="8" org="uniform" sample="complete"><p><milestone unit="section" n="1" /> οὐκ ἀγνοῶ δ᾽ ὅτι πολλὰ δύσχρηστα συμβαίνει τοῖς
ἱστοροῦσι τὰς παλαιὰς μυθολογίας, καὶ μάλιστα τὰς
περὶ Ἡρακλέους. τῷ μὲν γὰρ μεγέθει τῶν κατεργασθέντων
ὁμολογουμένως οὗτος παραδέδοται πάντας
τοὺς ἐξ αἰῶνος ὑπερᾶραι τῇ μνήμῃ παραδοθέντας:
δυσέφικτον οὖν ἐστι τὸ κατὰ τὴν ἀξίαν ἕκαστον
τῶν πραχθέντων ἀπαγγεῖλαι καὶ τὸν λόγον ἐξισῶσαι
τοῖς τηλικούτοις ἔργοις, οἷς διὰ τὸ μέγεθος ἔπαθλον
ἦν ἡ ἀθανασία. <milestone unit="section" n="2" /> διὰ δὲ τὴν παλαιότητα καὶ τὸ
παράδοξον τῶν ἱστορουμένων παρὰ πολλοῖς ἀπιστουμένων
τῶν μύθων, ἀναγκαῖον ἢ παραλιπόντας τὰ
μέγιστα τῶν πραχθέντων καθαιρεῖν τι τῆς τοῦ θεοῦ
δόξης ἢ πάντα διεξιόντας τὴν ἱστορίαν ποιεῖν
ἀπιστουμένην. <milestone unit="section" n="3" /> ἔνιοι γὰρ τῶν ἀναγινωσκόντων οὐ
δικαίᾳ χρώμενοι κρίσει τἀκριβὲς ἐπιζητοῦσιν ἐν ταῖς
ἀρχαίαις μυθολογίαις ἐπ᾽ ἴσης τοῖς πραττομένοις ἐν
τοῖς καθ᾽ ἡμᾶς χρόνοις, καὶ τὰ δισταζόμενα τῶν
ἔργων διὰ τὸ μέγεθος ἐκ τοῦ καθ᾽ αὑτοὺς βίου
τεκμαιρόμενοι, τὴν Ἡρακλέους δύναμιν ἐκ τῆς
ἀσθενείας τῶν νῦν ἀνθρώπων θεωροῦσιν, ὥστε διὰ
<pb id="v.1.p.407" />
τὴν ὑπερβολὴν τοῦ μεγέθους τῶν ἔργων ἀπιστεῖσθαι
τὴν γραφήν. 
<milestone unit="section" n="4" />καθόλου μὲν γὰρ ἐν ταῖς μυθολογουμέναις 
ἱστορίαις οὐκ ἐκ παντὸς τρόπου πικρῶς τὴν
ἀλήθειαν ἐξεταστέον. καὶ γὰρ ἐν τοῖς θεάτροις,
 πεπεισμένοι μήτε Κενταύρους διφυεῖς ἐξ ἑτερογενῶν
σωμάτων ὑπάρξαι μήτε Γηρυόνην τρισώματον, ὅμως
προσδεχόμεθα τὰς τοιαύτας μυθολογίας, καὶ ταῖς
ἐπισημασίαις συναύξομεν τὴν τοῦ θεοῦ τιμήν. 
<milestone unit="section" n="5" />καὶ 
γὰρ ἄτοπον Ἡρακλέα μὲν ἔτι κατ᾽ ἀνθρώπους ὄντα
 τοῖς ἰδίοις πόνοις ἐξημερῶσαι τὴν οἰκουμένην, τοὺς
δ᾽ ἀνθρώπους ἐπιλαθομένους τῆς κοινῆς εὐεργεσίας
συκοφαντεῖν τὸν ἐπὶ τοῖς καλλίστοις ἔργοις ἔπαινον,
καὶ τοὺς μὲν προγόνους διὰ τὴν ὑπερβολὴν τῆς
ἀρετῆς ὁμολογουμένην αὐτῷ συγχωρῆσαι τὴν ἀθανασίαν,
 ἡμᾶς δὲ πρὸς τὸν θεὸν μηδὲ τὴν πατροπαράδοτον
εὐσέβειαν διαφυλάττειν. ἀλλὰ γὰρ τῶν τοιούτων
λόγων ἀφέμενοι διέξιμεν αὐτοῦ τὰς πράξεις
ἀπ᾽ ἀρχῆς ἀκολούθως τοῖς παλαιοτάτοις τῶν ποιητῶν τε καὶ μυθολόγων.
</p></div2>

<div2 type="chapter" n="9" org="uniform" sample="complete"><p><milestone unit="section" n="1" /> τῆς Ἀκρισίου τοίνυν Δανάης καὶ Διός φασι
γενέσθαι Περσέα: τούτῳ δὲ μιγεῖσαν τὴν Κηφέως
Ἀνδρομέδαν Ἠλεκτρύωνα γεννῆσαι, ἔπειτα τούτῳ
τὴν Πέλοπος Εὐρυδίκην συνοικήσασαν Ἀλκμήνην
τεκνῶσαι, καὶ ταύτῃ Δία μιγέντα δι᾽ ἀπάτης Ἡρακλέα
 γεννῆσαι. 
<milestone unit="section" n="2" />τὴν μὲν οὖν ὅλην τοῦ γένους ῥίζαν 
ἀπ᾽ ἀμφοτέρων τῶν γονέων εἰς τὸν μέγιστον τῶν
θεῶν ἀναφέρειν λέγεται τὸν εἰρημένον τρόπον. τὴν
<pb id="v.1.p.408" />
δὲ γεγενημένην περὶ αὐτὸν ἀρετὴν οὐκ ἐν ταῖς
πράξεσι θεωρηθῆναι μόνον, ἀλλὰ καὶ πρὸ τῆς
γενέσεως γινώσκεσθαι. τὸν γὰρ Δία μισγόμενον
Ἀλκμήνῃ τριπλασίαν τὴν νύκτα ποιῆσαι, καὶ τῷ
πλήθει τοῦ πρὸς τὴν παιδοποιίαν ἀναλωθέντος
χρόνου προσημῆναι τὴν ὑπερβολὴν τῆς τοῦ γεννηθησομένου
ῥώμης. <milestone unit="section" n="3" /> καθόλου δὲ τὴν ὁμιλίαν ταύτην
οὐκ ἐρωτικῆς ἐπιθυμίας ἕνεκα ποιήσασθαι, καθάπερ
ἐπὶ τῶν ἄλλων γυναικῶν, ἀλλὰ τὸ πλέον τῆς παιδοποιίας
χάριν. διὸ καὶ βουλόμενον τὴν ἐπιπλοκὴν
νόμιμον ποιήσασθαι βιάσασθαι μὲν μὴ βουληθῆναι,
πεῖσαι δ᾽ οὐδαμῶς ἐλπίζειν διὰ τὴν σωφροσύνην:
τὴν ἀπάτην οὖν προκρίναντα διὰ ταύτης παρακρούσασθαι
τὴν Ἀλκμήνην, Ἀμφιτρύωνι κατὰ πᾶν
ὁμοιωθέντα. <milestone unit="section" n="4" /> διελθόντος δὲ τοῦ κατὰ φύσιν χρόνου
ταῖς ἐγκύοις, τὸν μὲν Δία πρὸς τὴν Ἡρακλέους
γένεσιν ἐνεχθέντα τῇ διανοίᾳ προειπεῖν παρόντων
ἁπάντων τῶν θεῶν ὅτι τὸν κατ᾽ ἐκείνην τὴν ἡμέραν
Περσειδῶν γεννώμενον ποιήσει βασιλέα, τὴν δ᾽
Ἥραν ζηλοτυποῦσαν καὶ συνεργὸν ἔχουσαν Εἰλείθυιαν
τὴν θυγατέρα, τῆς μὲν Ἀλκμήνης παρακατασχεῖν
τὰς ὠδῖνας, τὸν δ᾽ Εὐρυσθέα πρὸ τοῦ καθήκοντος
χρόνου πρὸς τὸ φῶς ἀγαγεῖν. <milestone unit="section" n="5" /> τὸν δὲ Δία
καταστρατηγηθέντα βουληθῆναι τήν τε ὑπόσχεσιν
βεβαιῶσαι καὶ τῆς Ἡρακλέους ἐπιφανείας προνοηθῆναι:
διό φασιν αὐτὸν τὴν μὲν Ἥραν πεῖσαι συγχωρῆσαι
βασιλέα μὲν ὑπάρξαι κατὰ τὴν ἰδίαν ὑπόσχεσιν
Εὐρυσθέα, τὸν δ᾽ Ἡρακλέα τεταγμένον ὑπὸ
<pb id="v.1.p.409" />
τὸν Εὐρυσθέα τελέσαι δώδεκα ἄθλους οὓς ἂν ὁ
Εὐρυσθεὺς προστάξῃ, καὶ τοῦτο πράξαντα τυχεῖν
τῆς ἀθανασίας. 
<milestone unit="section" n="6" />Ἀλκμήνη δὲ τεκοῦσα καὶ φοβηθεῖσα 
τὴν τῆς Ἥρας ζηλοτυπίαν, ἐξέθηκε τὸ βρέφος εἰς
 τὸν τόπον ὃς νῦν ἀπ᾽ ἐκείνου καλεῖται πεδίον Ἡράκλειον.
καθ᾽ ὃν δὴ χρόνον Ἀθηνᾶ μετὰ τῆς Ἥρας
προσιοῦσα, καὶ θαυμάσασα τοῦ παιδίου τὴν φύσιν,
συνέπεισε τὴν Ἥραν ὑποσχεῖν τὴν θηλήν. τοῦ δὲ
παιδὸς ὑπὲρ τὴν ἡλικίαν βιαιότερον ἐπισπασαμένου
 τὴν θηλήν, ἡ μὲν Ἥρα διαλγήσασα τὸ βρέφος
ἔρριψεν, Ἀθηνᾶ δὲ κομίσασα αὐτὸ πρὸς τὴν μητέρα
τρέφειν παρεκελεύσατο. 
<milestone unit="section" n="7" />θαυμάσαι δ᾽ ἄν τις εἰκότως 
τὸ τῆς περιπετείας παράδοξον: ἡ μὲν γὰρ στέργειν
ὀφείλουσα μήτηρ τὸ ἴδιον τέκνον ἀπώλλυεν, ἡ δὲ
 μητρυιᾶς ἔχουσα μῖσος δι᾽ ἄγνοιαν ἔσωζε τὸ τῇ φύσει πολέμιον.
</p></div2>

<div2 type="chapter" n="10" org="uniform" sample="complete"><p><milestone unit="section" n="1" />μετὰ δὲ ταῦτα ἡ μὲν Ἥρα δύο δράκοντας
ἀπέστειλε τοὺς ἀναλώσοντας τὸ βρέφος, ὁ δὲ παῖς
οὐ καταπλαγεὶς ἑκατέρᾳ τῶν χειρῶν τὸν αὐχένα
 σφίγξας ἀπέπνιξε τοὺς δράκοντας. διόπερ Ἀργεῖοι
πυθόμενοι τὸ γεγονὸς Ἡρακλέα προσηγόρευσαν, ὅτι
δἰ Ἥραν ἔσχε κλέος, Ἀλκαῖον πρότερον καλούμενον.
τοῖς μὲν οὖν ἄλλοις οἱ γονεῖς τοὔνομα περιτιθέασι,
τούτῳ δὲ μόνῳ ἡ ἀρετὴ τὴν προσηγορίαν ἔθετο.
 
<milestone unit="section" n="2" />μετὰ δὲ ταῦτα ὁ μὲν Ἀμφιτρύων φυγαδευθεὶς ἐκ 
Τίρυνθος μετῴκησεν εἰς Θήβας: ὁ δ᾽ Ἡρακλῆς τραφεὶς
καὶ παιδευθεὶς καὶ μάλιστ᾽ ἐν τοῖς γυμνασίοις
<pb id="v.1.p.410" />
διαπονηθεὶς ἐγένετο ῥώμῃ τε σώματος πολὺ προέχων
τῶν ἄλλων ἁπάντων καὶ ψυχῆς λαμπρότητι περιβόητος,
ὅς γε τὴν ἡλικίαν ἔφηβος ὤν πρῶτον μὲν
ἠλευθέρωσε τὰς Θήβας, ἀποδιδοὺς ὡς πατρίδι τὰς
προσηκούσας χάριτας. <milestone unit="section" n="3" /> ὑποτεταγμένων γὰρ τῶν Θηβαίων
Ἐργίνῳ τῷ βασιλεῖ τῶν Μινυῶν, καὶ κατ᾽
ἐνιαυτὸν ὡρισμένους φόρους τελούντων, οὐ καταπλαγεὶς
τὴν τῶν δεδουλωμένων ὑπεροχὴν ἐτόλμησε
πρᾶξιν ἐπιτελέσαι περιβόητον: τοὺς γὰρ παραγενομένους
τῶν Μινυῶν ἐπὶ τὴν ἀπαίτησιν τῶν δασμῶν
καὶ μεθ᾽ ὕβρεως εἰσπραττομένους ἀκρωτηριάσας
ἐξέβαλεν ἐκ τῆς πόλεως. <milestone unit="section" n="4" /> Ἐργίνου δ᾽ ἐξαιτοῦντος
τὸν αἴτιον, Κρέων βασιλεύων τῶν Θηβαίων, καταπλαγεὶς
τὸ βάρος τῆς ἐξουσίας, ἕτοιμος ἦν ἐκδιδόναι
τὸν αἴτιον τῶν ἐγκλημάτων. ὁ δ᾽ Ἡρακλῆς
πείσας τοὺς ἡλικιώτας ἐλευθεροῦν τὴν πατρίδα,
κατέσπασεν ἐκ τῶν ναῶν τὰς προσηλωμένας πανοπλίας,
ἃς οἱ πρόγονοι σκῦλα τοῖς θεοῖς ἦσαν ἀνατεθεικότες:
οὐ γὰρ ἦν εὑρεῖν κατὰ τὴν πόλιν ἰδιωτικὸν
ὅπλον διὰ τὸ τοὺς Μινύας παρωπλικέναι τὴν
πόλιν, ἵνα μηδεμίαν λαμβάνωσιν οἱ κατὰ τὰς Θήβας
ἀποστάσεως ἔννοιαν. <milestone unit="section" n="5" /> ὁ δ᾽ Ἡρακλῆς πυθόμενος
Ἐργῖνον τὸν βασιλέα τῶν Μινυῶν προσάγειν τῇ
πόλει μετὰ στρατιωτῶν, ἀπαντήσας αὐτῷ κατά τινα
στενοχωρίαν, καὶ τὸ μέγεθος τῆς τῶν πολεμίων
δυνάμεως ἄχρηστον ποιήσας, αὐτόν τε τὸν Ἐργῖνον
ἀνεῖλε καὶ τοὺς μετ᾽ αὐτοῦ σχεδὸν ἅπαντας ἀπέκτεινεν.
<pb id="v.1.p.411" />
ἄφνω δὲ προσπεσὼν τῇ πόλει τῶν Ὀρχομενίων
καὶ παρεισπεσὼν ἐντὸς τῶν πυλῶν τά τε
βασίλεια τῶν Μινυῶν ἐνέπρησε καὶ τὴν πόλιν
κατέσκαψε. 
<milestone unit="section" n="6" />περιβοήτου δὲ τῆς πράξεως γενομένης 
 καθ᾽ ὅλην τὴν Ἑλλάδα καὶ πάντων θαυμαζόντων
τὸ παράδοξον, ὁ μὲν βασιλεὺς Κρέων θαυμάσας
τὴν ἀρετὴν τοῦ νεανίσκου τήν τε θυγατέρα Μεγάραν
συνῴκισεν αὐτῷ καὶ καθάπερ υἱῷ γνησίῳ τὰ κατὰ
τὴν πόλιν ἐπέτρεψεν, Εὐρυσθεὺς δ᾽ ὁ τὴν βασιλείαν
 ἔχων τῆς Ἀργείας ὑποπτεύσας τὴν Ἡρακλέους αὔξησιν
μετεπέμπετό τε αὐτὸν καὶ προσέταττε τελεῖν
ἄθλους. 
<milestone unit="section" n="7" />οὐχ ὑπακούοντος δὲ τοῦ Ἡρακλέους, Ζεὺς 
μὲν ἀπέστειλε διακελευόμενος ὑπουργεῖν Εὐρυσθεῖ,
Ἡρακλῆς δὲ παρελθὼν εἰς Δελφοὺς καὶ περὶ τούτων
 ἐπερωτήσας τὸν θεόν, ἔλαβε χρησμὸν τὸν δηλοῦντα
διότι τοῖς θεοῖς δέδοκται δώδεκα ἄθλους τελέσαι
προστάττοντος Εὐρυσθέως, καὶ τοῦτο πράξαντα τεύξεσθαι τῆς ἀθανασίας.
</p></div2>

<div2 type="chapter" n="11" org="uniform" sample="complete"><p><milestone unit="section" n="1" />τούτων δὲ πραχθέντων ὁ μὲν Ἡρακλῆς ἐνέπεσεν
 εἰς ἀθυμίαν οὐ τὴν τυχοῦσαν: τό τε γὰρ
τῷ ταπεινοτέρῳ δουλεύειν οὐδαμῶς ἄξιον ἔκρινε τῆς
ἰδίας ἀρετῆς, τό τε τῷ Διὶ καὶ πατρὶ μὴ πείθεσθαι
καὶ ἀσύμφορον ἐφαίνετο καὶ ἀδύνατον. εἰς πολλὴν
οὖν ἀμηχανίαν ἐμπίπτοντος αὐτοῦ, Ἥρα μὲν ἔπεμψεν
 αὐτῷ λύτταν: ὁ δὲ τῇ ψυχῇ δυσφορῶν εἰς μανίαν
ἐνέπεσε. τοῦ πάθους δ᾽ αὐξομένου τῶν φρενῶν
ἐκτὸς γενόμενος τὸν μὲν Ἰόλαον ἐπεβάλετο κτείνειν,
<pb id="v.1.p.412" />
ἐκείνου δὲ φυγόντος καὶ τῶν παίδων τῶν ἐκ Μεγάρας
πλησίον διατριβόντων, τούτους ὡς πολεμίους
κατετόξευσε. <milestone unit="section" n="2" /> μόγις δὲ τῆς μανίας ἀπολυθείς, καὶ
ἐπιγνοὺς τὴν ἰδίαν ἄγνοιαν, περιαλγὴς ἦν ἐπὶ τῷ
μεγέθει τῆς συμφορᾶς. πάντων δ᾽ αὐτῷ συλλυπουμένων
καὶ συμπενθούντων, ἐπὶ πολὺν χρόνον κατὰ
τὴν οἰκίαν ἡσύχαζεν, ἐκκλίνων τὰς τῶν ἀνθρώπων
ὁμιλίας τε καὶ ἀπαντήσεις: τέλος δὲ τοῦ χρόνου τὸ
πάθος πραΰναντος κρίνας ὑπομένειν τοὺς κινδύνους
παρεγένετο πρὸς Εὐρυσθέα. <milestone unit="section" n="3" /> καὶ πρῶτον μὲν
ἔλαβεν ἆθλον ἀποκτεῖναι τὸν ἐν Νεμέᾳ λέοντα.
οὗτος δὲ μεγέθει μὲν ὑπερφυὴς ἦν, ἄτρωτος δὲ ὢν
σιδήρῳ καὶ χαλκῷ καὶ λίθῳ τῆς κατὰ χεῖρα βιαζομένης
προσεδεῖτο ἀνάγκης. διέτριβε δὲ μάλιστα
μεταξὺ Μυκηνῶν καὶ Νεμέας περὶ ὄρος τὸ καλούμενον
ἀπὸ τοῦ συμβεβηκότος Τρητόν: εἶχε γὰρ
περὶ τὴν ῥίζαν διώρυχα διηνεκῆ, καθ᾽ ἣν εἰώθει
φωλεύειν τὸ θηρίον. <milestone unit="section" n="4" /> ὁ δ᾽ Ἡρακλῆς καταντήσας
ἐπὶ τὸν τόπον προσέβαλεν αὐτῷ, καὶ τοῦ θηρίου
συμφυγόντος εἰς τὴν διώρυχα συνακολουθῶν αὐτῷ
καὶ τὸ ἕτερον τῶν στομίων ἐμφράξας συνεπλάκη,
καὶ τὸν αὐχένα σφίγξας τοῖς βραχίοσιν ἀπέπνιξε.
τὴν δὲ δορὰν αὐτοῦ περιθέμενος, καὶ διὰ τὸ μέγεθος
ἅπαν τὸ ἴδιον σῶμα περιλαβών, εἶχε σκεπαστήριον
τῶν μετὰ ταῦτα κινδύνων.
<milestone unit="section" n="5" /> δεύτερον δ᾽ ἔλαβεν ἆθλον ἀποκτεῖναι τὴν Λερναίαν
<pb id="v.1.p.413" />
ὕδραν, ἧς ἐξ ἑνὸς σώματος ἑκατὸν αὐχένες
ἔχοντες κεφαλὰς ὄφεων διετετύπωντο. τούτων δ᾽
εἰ μία διαφθαρείη, διπλασίας ὁ τμηθεὶς ἀνίει τόπος:
δἰ ἣν αἰτίαν ἀήττητος ὑπάρχειν διείληπτο, καὶ κατὰ
 λόγον: τὸ γὰρ χειρωθὲν αὐτῆς μέρος διπλάσιον
ἀπεδίδου βοήθημα. 
<milestone unit="section" n="6" />πρὸς δὲ τὴν δυστραπέλειαν 
ταύτην ἐπινοήσας τι φιλοτέχνημα προσέταξεν Ἰολάῳ
λαμπάδι καομένῃ τὸ ἀποτμηθὲν μέρος ἐπικάειν, ἵνα
τὴν ῥύσιν ἐπίσχῃ τοῦ αἵματος. οὕτως οὖν χειρωσάμενος
 τὸ ζῷον εἰς τὴν χολὴν ἀπέβαπτε τὰς ἀκίδας,
ἵνα τὸ βληθὲν βέλος ἔχῃ τὴν ἐκ τῆς ἀκίδος πληγὴν ἀνίατον.
</p></div2>

<div2 type="chapter" n="12" org="uniform" sample="complete"><p><milestone unit="section" n="1" />τρίτον δὲ πρόσταγμα ἔλαβεν ἐνεγκεῖν τὸν Ἐρυμάνθιον
κάπρον ζῶντα, ὃς διέτριβεν ἐν τῇ Λαμπείᾳ
 τῆς Ἀρκαδίας. ἐδόκει δὲ τὸ πρόσταγμα τοῦτο πολλὴν
ἔχειν δυσχέρειαν: ἔδει γὰρ τὸν ἀγωνιζόμενον
τοιούτῳ θηρίῳ τοσαύτην ἔχειν περιουσίαν ὥστε ἐπ᾽
αὐτῆς τῆς μάχης ἀκριβῶς στοχάσασθαι τοῦ καιροῦ.
ἔτι μὲν γὰρ ἰσχύοντα ἀφεὶς αὐτὸν ἀπὸ τῶν ὀδόντων
 ἂν ἐκινδύνευσε, πλέον δὲ τοῦ δέοντος καταπολεμήσας
ἀπέκτεινεν, ὥστε τὸν ἆθλον ὑπάρχειν ἀσυντέλεστον.

<milestone unit="section" n="2" />ὅμως δὲ κατὰ τὴν μάχην ταμιευσάμενος 
ἀκριβῶς τὴν συμμετρίαν ἀπήνεγκε τὸν κάπρον ζῶντα
πρὸς Εὐρυσθέα: ὃν ἰδὼν ὁ βασιλεὺς ἐπὶ τῶν ὤμων
<pb id="v.1.p.414" />
φέροντα, καὶ φοβηθείς, ἔκρυψεν ἑαυτὸν εἰς χαλκοῦν πίθον.
<milestone unit="section" n="3" /> ἅμα δὲ τούτοις πραττομένοις Ἡρακλῆς κατηγωνίσατο
τοὺς ὀνομαζομένους Κενταύρους διὰ τοιαύτας
αἰτίας. Φόλος ἦν Κένταυρος, ἀφ᾽ οὗ συνέβη
τὸ πλησίον ὄρος Φολόην ὀνομασθῆναι: οὗτος ξενίοις
δεχόμενος Ἡρακλέα τὸν κατακεχωσμένον οἴνου πίθον
ἀνέῳξε. τοῦτον γὰρ μυθολογοῦσι τὸ παλαιὸν Διόνυσον
παρατεθεῖσθαί τινι Κενταύρῳ, καὶ προστάξαι
τότε ἀνοῖξαι ὅταν Ἡρακλῆς παραγένηται. διόπερ
ὕστερον τέτταρσι γενεαῖς ἐπιξενωθέντος αὐτοῦ μνησθῆναι
τὸν Φόλον τῆς Διονύσου παραγγελίας. <milestone unit="section" n="4" /> ἀνοιχθέντος
οὖν τοῦ πίθου, καὶ τῆς εὐωδίας διὰ τὴν
παλαιότητα καὶ δύναμιν τοῦ οἴνου προσπεσούσης
τοῖς πλησίον οἰκοῦσι Κενταύροις, συνέβη διοιστρηθῆναι
τούτους: διὸ καὶ προσπεσόντες ἀθρόοι τῇ
οἰκήσει τοῦ Φόλου καταπληκτικῶς ὥρμησαν πρὸς
ἁρπαγήν. <milestone unit="section" n="5" /> ὁ μὲν οὖν Φόλος φοβηθεὶς ἔκρυψεν
ἑαυτόν, ὁ δ᾽ Ἡρακλῆς παραδόξως συνεπλάκη τοῖς
βιαζομένοις: ἔδει γὰρ διαγωνίζεσθαι πρὸς τοὺς ἀπὸ
μὲν μητρὸς ὄντας θεούς, τὸ δὲ τάχος ἔχοντας ἵππων,
ῥώμῃ δὲ δισωμάτους θῆρας, ἐμπειρίαν δὲ καὶ σύνεσιν
ἔχοντας ἀνδρῶν. τῶν δὲ Κενταύρων οἱ μὲν
πεύκας αὐτορρίζους ἔχοντες ἐπῇσαν, οἱ δὲ πέτρας
μεγάλας, τινὲς δὲ λαμπάδας ἡμμένας, ἕτεροι δὲ
βουφόνους πελέκεις. <milestone unit="section" n="6" /> ὁ δ᾽ ἀκαταπλήκτως ὑποστὰς
ἀξίαν τῶν προκατειργασμένων συνεστήσατο μάχην.
συνηγωνίζετο δ᾽ αὐτοῖς ἡ μήτηρ Νεφέλη πολὺν
<pb id="v.1.p.415" />
ὄμβρον ἐκχέουσα, δι᾽ οὗ τοὺς μὲν τετρασκελεῖς οὐκ
ἔβλαπτε, τῷ δὲ δυσὶν ἠρεισμένῳ σκέλεσι τὴν βάσιν
ὀλισθηρὰν κατεσκεύαζεν. ἀλλ᾽ ὅμως τοὺς τοιούτοις
προτερήμασι πλεονεκτοῦντας Ἡρακλῆς παραδόξως
 κατηγωνίσατο, καὶ τοὺς μὲν πλείστους ἀπέκτεινε,
τοὺς δ᾽ ὑπολειφθέντας φυγεῖν ἠνάγκασε. 
<milestone unit="section" n="7" />τῶν δ᾽ 
ἀναιρεθέντων Κενταύρων ὑπῆρχον ἐπιφανέστατοι
Δάφνις καὶ Ἀργεῖος καὶ Ἀμφίων, ἔτι δὲ Ἱπποτίων
καὶ Ὄρειος καὶ Ἰσοπλὴς καὶ Μελαγχαίτης, πρὸς δὲ
 τούτοις Θηρεὺς καὶ Δούπων καὶ Φρίξος. τῶν δὲ
διαφυγόντων τὸν κίνδυνον ὕστερον ἕκαστος τιμωρίας
ἠξιώθη: ὅμαδος μὲν γὰρ ἐν Ἀρκαδίᾳ τὴν Εὐρυσθέως
ἀδελφὺν Ἀλκυόνην βιαζόμενος ἀνῃρέθη. ἐφ᾽
ᾧ συνέβη θαυμασθῆναι τὸν Ἡρακλέα διαφερόντως:
 τὸν μὲν γὰρ ἐχθρὸν κατ᾽ ἰδίαν ἐμίσησε, τὴν δ᾽
ὑβριζομένην ἐλεῶν ἐπιεικείᾳ διαφέρειν ὑπελάμβανεν.

<milestone unit="section" n="8" />ἴδιον δέ τι συνέβη καὶ περὶ τὸν Ἡρακλέους φίλον 
 τὸν ὀνομαζόμενον Φόλον. οὗτος γὰρ διὰ τὴν συγγένειαν
θάπτων τοὺς πεπτωκότας Κενταύρους, καὶ
 βέλος ἔκ τινος ἐξαιρῶν, ὑπὸ τῆς ἀκίδος ἐπλήγη, καὶ
τὸ τραῦμα ἔχων ἀνίατον ἐτελεύτησεν. ὃν Ἡρακλῆς
μεγαλοπρεπῶς θάψας ὑπὸ τὸ ὄρος ἔθηκεν, ὃ στήλης
ἐνδόξου γέγονε κρεῖττον: Φολόη γὰρ ὀνομαζόμενον
διὰ τῆς ἐπωνυμίας μηνύει τὸν ταφέντα καὶ οὐ δι᾽  ἐπιγραφῆς. ὁμοίως δὲ καὶ Χείρωνα τὸν ἐπὶ τῇ
ἰατρικῇ θαυμαζόμενον ἀκουσίως τόξου βολῇ διέφθειρε.
<pb id="v.1.p.416" />
καὶ περὶ μὲν τῶν Κενταύρων ἱκανῶς ἡμῖν εἰρήσθω.
</p></div2>

<div2 type="chapter" n="13" org="uniform" sample="complete"><p><milestone unit="section" n="1" /> μετὰ δὲ ταῦτ᾽ ἔλαβε πρόσταγμα τὴν χρυσόκερων
μὲν οὖσαν ἔλαφον, τάχει δὲ διαφέρουσαν, ἀγαγεῖν.
τοῦτον δὲ τὸν ἆθλον συντελῶν τὴν ἐπίνοιαν
ἔσχεν οὐκ ἀχρηστοτέραν τῆς κατὰ τὸ σῶμα ῥώμης.
οἱ μὲν γάρ φασιν αὐτὴν ἄρκυσιν ἑλεῖν, οἱ δὲ διὰ
τῆς στιβείας χειρώσασθαι καθεύδουσαν, τινὲς δὲ
συνεχεῖ διωγμῷ καταπονῆσαι: πλὴν ἄνευ βίας καὶ
κινδύνων διὰ τῆς κατὰ τὴν ψυχὴν ἀγχινοίας τὸν
ἆθλον τοῦτον κατειργάσατο.
<milestone unit="section" n="2" /> ὁ δ᾽ Ἡρακλῆς πρόσταγμα λαβὼν τὰς ἐκ τῆς
Στυμφαλίδος λίμνης ὄρνιθας ἐξελάσαι, τέχνῃ καὶ
ἐπινοίᾳ ῥᾳδίως συνετέλεσε τὸν ἆθλον. ἐπεπόλασε
γάρ, ὡς ἔοικεν, ὀρνίθων πλῆθος ἀμύθητον, καὶ
τοὺς ἐν τῇ πλησίον χώρᾳ καρποὺς ἐλυμαίνετο. βίᾳ
μὲν οὖν ἀδύνατον ἦν χειρώσασθαι τὰ ζῷα διὰ τὴν
ὑπερβολὴν τοῦ πλήθους, φιλοτέχνου δ᾽ ἐπινοίας
ἡ πρᾶξις προσεδεῖτο. διόπερ κατασκευάσας χαλκῆν
πλαταγήν, καὶ διὰ ταύτης ἐξαίσιον κατασκευάζων
ψόφον, ἐξεφόβει τὰ ζῷα, καὶ πέρας τῇ συνεχείᾳ
τοῦ κρότου ῥᾳδίως ἐκπολιορκήσας καθαρὰν ἐποίησε τὴν λίμνην.
<milestone unit="section" n="3" /> τελέσας δὲ καὶ τοῦτον τὸν ἆθλον ἔλαβε παρ᾽
Εὐρυσθέως πρόσταγμα τὴν αὐλὴν τὴν Αὐγέου καθᾶραι
μηδενὸς βοηθοῦντος: αὕτη δ᾽ ἐκ πολλῶν
χρόνων ἠθροισμένην κόπρον εἶχεν ἄπλατον, ἣν
<pb id="v.1.p.417" />
ὕβρεως ἕνεκεν Εὐρυσθεὺς προσέταξε καθᾶραι. ὁ
δ᾽ Ἡρακλῆς τὸ μὲν τοῖς ὤμοις ἐξενεγκεῖν ταύτην
ἀπεδοκίμασεν, ἐκκλίνων τὴν ἐκ τῆς ὕβρεως αἰσχύνην:
ἐπαγαγὼν δὲ τὸν Ἀλφειὸν καλούμενον ποταμὸν ἐπὶ
 τὴν αὐλήν, καὶ διὰ τοῦ ῥεύματος ἐκκαθάρας αὐτήν,
χωρὶς ὕβρεως συνετέλεσε τὸν ἆθλον ἐν ἡμέρᾳ μιᾷ.
διὸ καὶ θαυμάσαι τις ἂν τὴν ἐπίνοιαν: τὸ γὰρ
ὑπερήφανον τοῦ προστάγματος χωρὶς αἰσχύνης ἐπετέλεσεν,
οὐδὲν ὑπομείνας ἀνάξιον τῆς ἀθανασίας.
 
<milestone unit="section" n="4" />μετὰ δὲ ταῦτα λαβὼν ἆθλον τὸν ἐκ Κρήτης 
 ταῦρον ἀγαγεῖν, οὗ Πασιφάην ἐρασθῆναί φασι, πλεύσας
εἰς τὴν νῆσον, καὶ Μίνω τὸν βασιλέα συνεργὸν
λαβών, ἤγαγεν αὐτὸν εἰς Πελοπόννησον, τὸ τηλικοῦτον
πέλαγος ἐπ᾽ αὐτῷ ναυστοληθείς.
</p></div2>

<div2 type="chapter" n="14" org="uniform" sample="complete"><p><milestone unit="section" n="1" /> τελέσας δὲ τοῦτον τὸν ἆθλον τὸν Ὀλυμπικὸν
ἀγῶνα συνεστήσατο, κάλλιστον τῶν τόπων πρὸς
τηλικαύτην πανήγυριν προκρίνας τὸ παρὰ τὸν Ἀλφειὸν
ποταμὸν πεδίον, ἐν ᾧ τὸν ἀγῶνα τοῦτον τῷ
Διὶ τῷ πατρίῳ καθιέρωσε. στεφανίτην δ᾽ αὐτὸν
 ἐποίησεν, ὅτι καὶ αὐτὸς εὐηργέτησε τὸ γένος τῶν
ἀνθρώπων οὐδένα λαβὼν μισθόν. 
<milestone unit="section" n="2" />τὰ δ᾽ ἀθλήματα 
πάντα αὐτὸς ἀδηρίτως ἐνίκησε, μηδενὸς τολμήσαντος
αὐτῷ συγκριθῆναι διὰ τὴν ὑπερβολὴν τῆς ἀρετῆς,
καίπερ τῶν ἀθλημάτων ἐναντίων ἀλλήλοις ὄντων:
 τὸν γὰρ πύκτην ἢ παγκρατιαστὴν τοῦ σταδιέως
δύσκολον περιγενέσθαι, καὶ πάλιν τὸν ἐν τοῖς κούφοις
ἀθλήμασι πρωτεύοντα καταγωνίσασθαι τοὺς ἐν
<pb id="v.1.p.418" />
τοῖς βαρέσιν ὑπερέχοντας δυσχερὲς κατανοῆσαι.
διόπερ εἰκότως ἐγένετο τιμιώτατος ἁπάντων τῶν
ἀγώνων οὗτος, τὴν ἀρχὴν ἀπ᾽ ἀγαθοῦ λαβών.
<milestone unit="section" n="3" /> οὐκ ἄξιον δὲ παραλιπεῖν οὐδὲ τὰς ὑπὸ τῶν
θεῶν αὐτῷ δοθείσας δωρεὰς διὰ τὴν ἀρετήν. ἀπὸ
γὰρ τῶν πολέμων τραπέντος αὐτοῦ πρὸς ἀνέσεις τε
καὶ πανηγύρεις, ἔτι δ᾽ ἑορτὰς καὶ ἀγῶνας, ἐτίμησαν
αὐτὸν δωρεαῖς οἰκείαις ἕκαστος τῶν θεῶν, Ἀθηνᾶ
μὲν πέπλῳ, Ἥφαιστος δὲ ῥοπάλῳ καὶ θώρακι: καὶ
πρὸς ἀλλήλους ἐφιλοτιμήθησαν οἱ προειρημένοι θεοὶ
κατὰ τὰς τέχνας, τῆς μὲν πρὸς εἰρηνικὴν ἀπόλαυσιν
καὶ τέρψιν, τοῦ δὲ πρὸς τὴν τῶν πολεμικῶν κινδύνων
ἀσφάλειαν. τῶν δ᾽ ἄλλων Ποσειδῶν μὲν
ἵππους ἐδωρήσατο, Ἑρμῆς δὲ ξίφος, Ἀπόλλων δὲ
τόξον τε ἔδωκε καὶ τοξεύειν ἐδίδαξε, Δημήτηρ δὲ
πρὸς τὸν καθαρμὸν τοῦ Κενταύρων φόνου τὰ μικρὰ
μυστήρια συνεστήσατο, τὸν Ἡρακλέα τιμῶσα.
<milestone unit="section" n="4" /> ἴδιον δέ τι συνέβη καὶ κατὰ τὴν γένεσιν τοῦ
θεοῦ τούτου συντελεσθῆναι. Ζεὺς γὰρ πρώτῃ μὲν
ἐμίγη γυναικὶ θνητῇ Νιόβῃ τῇ Φορωνέως, ἐσχάτῃ
δ᾽ Ἀλκμήνῃ: ταύτην δ᾽ ἀπὸ Νιόβης ἑκκαιδεκάτην
οἱ μυθογράφοι γενεαλογοῦσιν: ὥστε τοῦ γεννᾶν ἀνθρώπους
ἐκ μὲν τῶν ταύτης ταύτης προγόνων ἤρξατο, εἰς
αὐτὴν δὲ ταύτην κατέληξεν: ἐν ταύτῃ γὰρ τὰς πρὸς
θνητὴν ὁμιλίας κατέλυσε, καὶ κατὰ τοὺς ὕστερον
χρόνους οὐδένα τούτων γεννήσειν ἄξιον ἐλπίζων
οὐκ ἐβουλήθη τοῖς κρείττοσιν ἐπεισάγειν τὰ χείρω.
</p></div2>

<div2 type="chapter" n="15" org="uniform" sample="complete"><p><milestone unit="section" n="1" /> μετὰ δὲ ταῦτα τῶν περὶ τὴν Παλλήνην γιγάντων
<pb id="v.1.p.419" />
ἑλομένων τὸν πρὸς τοὺς ἀθανάτους πόλεμον,
Ἡρακλῆς τοῖς θεοῖς συναγωνισάμενος καὶ πολλοὺς
ἀνελὼν τῶν γηγενῶν ἀποδοχῆς ἔτυχε τῆς μεγίστης.
Ζεὺς γὰρ τοὺς μὲν συναγωνισαμένους τῶν θεῶν
 μόνους ὠνόμασεν Ὀλυμπίους, ἵνα τῇ ταύτης τιμῇ
ὁ ἀγαθὸς κοσμηθεὶς ἐπωνυμίᾳ διαφέρῃ τοῦ χείρονος:
ἠξίωσε δὲ ταύτης τῆς προσηγορίας τῶν ἐκ θνητῶν
γυναικῶν γενομένων Διόνυσον καὶ Ἡρακλέα, οὐ
μόνον ὅτι πατρὸς ἦσαν Διός, ἀλλὰ διότι καὶ τὴν
 προαίρεσιν ὁμοίαν ἔσχον, εὐεργετήσαντες μεγάλα
τὸν βίον τῶν ἀνθρώπων.

<milestone unit="section" n="2" />Ζεὺς δέ, Προμηθέως παραδόντος τὸ πῦρ τοῖς 
ἀνθρώποις, δεσμοῖς κατελάβετο καὶ παρέστησεν ἀετὸν
τὸν ἐσθίοντα τὸ ἧπαρ αὐτοῦ. Ἡρακλῆς δ᾽ ὁρῶν τῆς
 τιμωρίας αὐτὸν τυγχάνοντα διὰ τὴν τῶν ἀνθρώπων
εὐεργεσίαν, τὸν μὲν ἀετὸν κατετόξευσε, τὸν δὲ
Δία πείσας λῆξαι τῆς ὀργῆς ἔσωσε τὸν κοινὸν εὐεργέτην.

<milestone unit="section" n="3" />μετὰ δὲ ταῦτα ἔλαβεν ἆθλον ἀγαγεῖν τὰς Διομήδους 
 τοῦ Θρᾳκὸς ἵππους. αὗται δὲ χαλκᾶς μὲν
φάτνας εἶχον διὰ τὴν ἀγριότητα, ἁλύσεσι δὲ σιδηραῖς
διὰ τὴν ἰσχὺν ἐδεσμεύοντο, τροφὴν δ᾽ ἐλάμβανον
οὐ τὴν ἐκ γῆς φυομένην, ἀλλὰ τὰ τῶν ξένων
μέλη διαιρούμεναι τροφὴν εἶχον τὴν συμφορὰν τῶν
 ἀκληρούντων. ταύτας ὁ Ἡρακλῆς βουλόμενος χειρώσασθαι
τὸν κύριον Διομήδην παρέβαλε, καὶ ταῖς τοῦ
παρανομεῖν διδάξαντος σαρξὶν ἐκπληρώσας τὴν ἔνδειαν
τῶν ζῴων εὐπειθεῖς ἔσχεν. 
<milestone unit="section" n="4" />Εὐρυσθεὺς δ᾽ 
<pb id="v.1.p.420" />
ἀχθεισῶν πρὸς αὐτὸν τῶν ἵππων ταύτας μὲν ἱερὰς
ἐποίησεν Ἥρας, ὧν τὴν ἐπιγονὴν συνέβη διαμεῖναι
μέχρι τῆς Ἀλεξάνδρου τοῦ Μακεδόνος βασιλείας.
τοῦτον δὲ τὸν ἆθλον ἐπιτελέσας μετ᾽ Ἰάσονος
συνεξέπλευσε συστρατεύσων ἐπὶ τὸ χρυσόμαλλον
δέρος εἰς Κόλχους. ἀλλὰ περὶ μὲν τούτων ἐν τῇ
τῶν Ἀργοναυτῶν στρατείᾳ τὰ κατὰ μέρος διέξιμεν.
</p></div2>

<div2 type="chapter" n="16" org="uniform" sample="complete"><p><milestone unit="section" n="1" /> Ἡρακλῆς δὲ λαβὼν πρόσταγμα τὸν Ἱππολύτης τῆς
Ἀμαζόνος ἐνεγκεῖν ζωστῆρα, τὴν ἐπὶ τὰς Ἀμαζόνας
στρατείαν ἐποιήσατο. πλεύσας οὖν εἰς τὸν Εὔξεινον
ἀπ᾽ ἐκείνου κληθέντα Πόντον, καὶ καταπλεύσας ἐπὶ
τὰς ἐκβολὰς τοῦ Θερμώδοντος ποταμοῦ, πλησίον
Θεμισκύρας πόλεως κατεστρατοπέδευσεν, ἐν ᾗ τὰ
βασίλεια τῶν Ἀμαζόνων ὑπῆρχε. <milestone unit="section" n="2" /> καὶ τὸ μὲν πρῶτον
ᾔτει παρ᾽ αὐτῶν τὸν προστεταγμένον ζωστῆρα:
ὡς δ᾽ οὐχ ὑπήκουον, συνῆψε μάχην αὐταῖς. τὸ μὲν
οὖν ἄλλο πλῆθος αὐτῶν ἀντετάχθη τοῖς πολλοῖς,
αἱ δὲ τιμιώταται κατ᾽ αὐτὸν ταχθεῖσαι τὸν Ἡρακλέα
μάχην καρτερὰν συνεστήσαντο. πρώτη μὲν γὰρ αὐτῷ
συνάψασα μάχην Ἄελλα, <del status="unremarkable">καὶ</del> διὰ τὸ τάχος ταύτης
τετευχυῖα τῆς προσηγορίας, ὀξύτερον εὗρεν αὑτῆς
τὸν ἀντιταχθέντα. δευτέρα δὲ Φιλιππὶς εὐθὺς ἐκ
τῆς πρώτης συστάσεως καιρίῳ πληγῇ περιπεσοῦσα
διεφθάρη. μετὰ δὲ ταῦτα Προθόῃ συνῆψε μάχην,
ἣν ἐκ προκλήσεως ἔφασαν ἑπτάκις νενικηκέναι τὸν
ἀντιταξάμενον. πεσούσης δὲ καὶ ταύτης, τετάρτην
ἐχειρώσατο τὴν ὀνομαζομένην Ἐρίβοιαν. αὕτη δὲ
<pb id="v.1.p.421" />
διὰ τὴν ἐν τοῖς πολεμικοῖς ἀγῶσιν ἀνδραγαθίαν
καυχωμένη μηδενὸς χρείαν ἔχειν βοηθοῦ, ψευδῆ τὴν
ἐπαγγελίαν ἔσχε κρείττονι περιπεσοῦσα. 
<milestone unit="section" n="3" />μετὰ δὲ 
ταύτας Κελαινὼ καὶ Εὐρυβία καὶ Φοίβη, τῆς Ἀρτέμιδος
 οὖσαι συγκυνηγοὶ καὶ διὰ παντὸς εὐστόχως
ἀκοντίζουσαι, τὸν ἕνα στόχον οὐκ ἔτρωσαν, ἀλλ᾽ ἑαυταῖς
συνασπίζουσαι τότε πᾶσαι κατεκόπησαν. μετὰ δὲ
ταύτας Δηιάνειραν καὶ Ἀστερίαν καὶ Μάρπην, ἔτι
δὲ Τέκμησσαν καὶ Ἀλκίππην ἐχειρώσατο. αὕτη δ᾽
 ὀμόσασα παρθένος διαμενεῖν τὸν μὲν ὅρκον ἐφύλαξε,
τὸ δὲ ζῆν οὐ διετήρησεν. ἡ δὲ τὴν στρατηγίαν
ἔχουσα τῶν Ἀμαζόνων Μελανίππη καὶ θαυμαζομένη
μάλιστα δι᾽ ἀνδρείαν ἀπέβαλε τὴν ἡγεμονίαν. 
<milestone unit="section" n="4" />Ἡρακλῆς 
δὲ τὰς ἐπιφανεστάτας τῶν Ἀμαζονίδων ἀνελὼν
 καὶ τὸ λοιπὸν πλῆθος φυγεῖν συναναγκάσας, κατέκοψε
τὰς πλείστας, ὥστε παντελῶς τὸ ἔθνος αὐτῶν
συντριβῆναι. τῶν δ᾽ αἰχμαλωτίδων Ἀντιόπην μὲν
ἐδωρήσατο Θησεῖ, Μελανίππην δ᾽ ἀπελύτρωσεν ἀντιλαβὼν τὸν ζωστῆρα.
</p></div2>

<div2 type="chapter" n="17" org="uniform" sample="complete"><p><milestone unit="section" n="1" /> Εὐρυσθέως δὲ προστάξαντος ἆθλον δέκατον τὰς
Γηρυόνου βοῦς ἀγαγεῖν, ἃς νέμεσθαι συνέβαινε
τῆς Ἰβηρίας ἐν τοῖς πρὸς τὸν ὠκεανὸν κεκλιμένοις
μέρεσιν, Ἡρακλῆς θεωρῶν τὸν πόνον τοῦτον μεγάλης
προσδεόμενον παρασκευῆς καὶ κακοπαθείας, συνεστήσατο
 στόλον ἀξιόλογον καὶ πλῆθος στρατιωτῶν
ἀξιόχρεων ἐπὶ ταύτην τὴν στρατείαν. 
<milestone unit="section" n="2" />διεβεβόητο 
<pb id="v.1.p.422" />
γὰρ κατὰ πᾶσαν τὴν οἰκουμένην ὅτι Χρυσάωρ ὁ
λαβὼν ἀπὸ τοῦ πλούτου τὴν προσηγορίαν βασιλεύει
μὲν ἁπάσης Ἰβηρίας, τρεῖς δ᾽ ἔχει συναγωνιστὰς
υἱούς, διαφέροντας ταῖς τε ῥώμαις τῶν σώματων
καὶ ταῖς ἐν τοῖς πολεμικοῖς ἀγῶσιν ἀνδραγαθίαις,
πρὸς δὲ τούτοις ὅτι τῶν υἱῶν ἕκαστος μεγάλας ἔχει
δυνάμεις συνεστώσας ἐξ ἐθνῶν μαχίμων: ὧν δὴ
χάριν ὁ μὲν Εὐρυσθεὺς νομίζων δυσέφικτον εἶναι
τὴν ἐπὶ τούτους στρατείαν, προσετετάχει τὸν προειρημένον
ἆθλον. <milestone unit="section" n="3" /> ὁ δ᾽ Ἡρακλῆς ἀκολούθως ταῖς
προκατειργασμέναις πράξεσι τεθαρρηκότως ὑπέστη
τοὺς κινδύνους. καὶ τὰς μὲν δυνάμεις ἤθροισεν εἰς
Κρήτην, κεκρικὼς ἐκ ταύτης ποιεῖσθαι τὴν ὁρμήν:
σφόδρα γὰρ εὐφυῶς ἡ νῆσος αὕτη κεῖται πρὸς τὰς
ἐφ᾽ ὅλην τὴν οἰκουμένην στρατείας. πρὸ δὲ τῆς ἀναγωγῆς
τιμηθεὶς ὑπὸ τῶν ἐγχωρίων μεγαλοπρεπῶς,
καὶ βουλόμενος τοῖς Κρησὶ χαρίσασθαι, καθαρὰν
ἐποίησε τὴν νῆσον τῶν θηρίων. διόπερ ἐν τοῖς
ὕστερον χρόνοις οὐδὲν ἔτι τῶν ἀγρίων ζῴων ὑπῆρχεν
ἐν τῇ νήσῳ, οἷον ἄρκτων, λύκων, ὄφεων ἢ τῶν
ἄλλων τῶν τοιούτων. ταῦτα δ᾽ ἔπραξεν ἀποσεμνύνων
τὴν νῆσον, ἐν ᾗ μυθολογοῦσι καὶ γενέσθαι
καὶ τραφῆναι τὸν Δία. <milestone unit="section" n="4" /> ποιησάμενος οὖν τὸν ἐκ
ταύτης πλοῦν κατῆρεν εἰς τὴν Λιβύην, καὶ πρῶτον
μὲν Ἀνταῖον τὸν ῥώμῃ σώματος καὶ παλαίστρας
ἐμπειρίᾳ διαβεβοημένον καὶ τοὺς ὑπ᾽ αὐτοῦ καταπαλαισθέντας
ξένους ἀποκτείναντα προκαλεσάμενος
<pb id="v.1.p.423" />
εἰς μάχην καὶ συμπλακεὶς διέφθειρεν. ἀκολούθως
δὲ τούτοις τὴν μὲν Λιβύην πλήθουσαν ἀγρίων ζῴων,
πολλὰ τῶν κατὰ τὴν ἔρημον χώραν χειρωσάμενος,
ἐξημέρωσεν, ὥστε καὶ γεωργίαις καὶ ταῖς ἄλλαις
 φυτείαις ταῖς τοὺς καρποὺς παρασκευαζούσαις πληρωθῆναι
πολλὴν μὲν ἀμπελόφυτον χώραν, πολλὴν
δ᾽ ἐλαιοφόρον: καθόλου δὲ τὴν Λιβύην διὰ τὸ πλῆθος
τῶν κατὰ τὴν χώραν θηρίων ἀοίκητον πρότερον
οὖσαν ἐξημερώσας ἐποίησε μηδεμιᾶς χώρας εὐδαιμονίᾳ
 λείπεσθαι. 
<milestone unit="section" n="5" />ὁμοίως δὲ καὶ τοὺς παρανομοῦντας 
ἀνθρώπους ἢ δυνάστας ὑπερηφάνους ἀποκτείνας τὰς
πόλεις ἐποίησεν εὐδαίμονας. μυθολογοῦσι δ᾽ αὐτὸν
διὰ τοῦτο μισῆσαι καὶ πολεμῆσαι τὸ γένος τῶν
ἀγρίων θηρίων καὶ παρανόμων ἀνδρῶν, ὅτι παιδὶ
 μὲν ὄντι νηπίῳ συνέβη τοὺς ὄφεις ἐπιβούλους αὐτῷ
γενέσθαι, ἀνδρωθέντι δὲ πεσεῖν ὑπ᾽ ἐξουσίαν ὑπερηφάνου
καὶ ἀδίκου μονάρχου τοῦ τοὺς ἄθλους προστάττοντος.
</p></div2>

<div2 type="chapter" n="18" org="uniform" sample="complete"><p><milestone unit="section" n="1" />μετὰ δὲ τὸν Ἀνταίου θάνατον παρελθὼν εἰς
 Αἴγυπτον ἀνεῖλε Βούσιριν τὸν βασιλέα ξενοκτονοῦντα
τοὺς παρεπιδημοῦντας. διεξιὼν δὲ τὴν ἄνυδρον
τῆς Λιβύης, καὶ περιτυχὼν χώρᾳ καταρρύτῳ
καὶ καρποφόρῳ, πόλιν ἔκτισε θαυμαστὴν τῷ μεγέθει,
τὴν ὀνομαζομένην Ἑκατόμπυλον, ᾗ ἔθετο τὴν προσηγορίαν
 ἀπὸ τοῦ πλήθους τῶν κατ᾽ αὐτὴν πυλῶν.
διαμεμένηκε δὲ ἡ ταύτης τῆς πόλεως εὐδαιμονία
μέχρι τῶν νεωτέρων καιρῶν, ἐν οἷς Καρχηδόνιοι
δυνάμεσιν ἀξιολόγοις καὶ στρατηγοῖς ἀγαθοῖς στρατεύσαντες
<pb id="v.1.p.424" />
<milestone unit="section" n="2" /> ἐπ᾽ αὐτὴν κύριοι κατέστησαν. ὁ δ᾽ Ἡρακλῆς
πολλὴν τῆς Λιβύης ἐπελθὼν παρῆλθεν ἐπὶ
τὸν πρὸς Γαδείροις ὠκεανόν, καὶ στήλας ἔθετο καθ᾽
ἑκατέραν τῶν ἠπείρων. συμπαραπλέοντος δὲ τοῦ
στόλου διαβὰς εἰς τὴν Ἰβηρίαν, καὶ καταλαβὼν τοὺς
Χρυσάορος υἱοὺς τρισὶ δυνάμεσι μεγάλαις κατεστρατοπεδευκότας
ἐκ διαστήματος, πάντας τοὺς ἡγεμόνας
ἐκ προκλήσεως ἀνελὼν καὶ τὴν Ἰβηρίαν χειρωσάμενος
ἀπήλασε τὰς διωνομασμένας τῶν βοῶν ἀγέλας.
<milestone unit="section" n="3" /> διεξιὼν δὲ τὴν τῶν Ἰβήρων χώραν, καὶ τιμηθεὶς ὑπό
τινος τῶν ἐγχωρίων βασιλέως, ἀνδρὸς εὐσεβείᾳ καὶ
δικαιοσύνῃ διαφέροντος, κατέλιπε μέρος τῶν βοῶν
ἐν δωρεαῖς τῷ βασιλεῖ. ὁ δὲ λαβὼν ἁπάσας καθιέρωσεν
Ἡρακλεῖ, καὶ κατ᾽ ἐνιαυτὸν ἐκ τούτων ἔθυεν
αὐτῷ τὸν καλλιστεύοντα τῶν ταύρων: τὰς δὲ βοῦς
τηρουμένας συνέβη ἱερὰς διαμεῖναι κατὰ τὴν Ἰβηρίαν
μέχρι τῶν καθ᾽ ἡμᾶς καιρῶν.
<milestone unit="section" n="4" /> ἡμεῖς δ᾽ ἐπεὶ περὶ τῶν Ἡρακλέους στηλῶν ἐμνήσθημεν,
οἰκεῖον εἶναι νομίζομεν περὶ αὐτῶν διελθεῖν.
Ἡρακλῆς γὰρ παραβαλὼν εἰς τὰς ἄκρας τῶν ἠπείρων
τὰς παρὰ τὸν ὠκεανὸν κειμένας τῆς τε Λιβύης καὶ τῆς
Εὐρώπης ἔγνω τῆς στρατείας θέσθαι στήλας ταύτας.
βουλόμενος δ᾽ ἀείμνηστον ἔργον ἐπ᾽ αὐτῷ συντελέσαι,
<milestone unit="section" n="5" /> φασὶ τὰς ἄκρας ἀμφοτέρας ἐπὶ πολὺ προχῶσαι: διὸ
καὶ πρότερον διεστηκυίας ἀπ᾽ ἀλλήλων πολὺ διάστημα,
συναγαγεῖν τὸν πόρον εἰς στενόν, ὅπως ἁλιτενοῦς
καὶ στενοῦ γενομένου κωλύηται τὰ μεγάλα
<pb id="v.1.p.425" />
κήτη διεκπίπτειν ἐκ τοῦ ὠκεανοῦ πρὸς τὴν ἐντὸς
θάλατταν, ἅμα δὲ καὶ διὰ τὸ μέγεθος τῶν ἔργων
μένῃ ἀείμνηστος ἡ δόξα τοῦ κατασκευάσαντος: ὡς
δέ τινές φασι, τοὐναντίον τῶν ἠπείρων ἀμφοτέρων
 συνεζευγμένων διασκάψαι ταύτας, καὶ τὸν πόρον
ἀνοίξαντα ποιῆσαι τὸν ὠκεανὸν μίσγεσθαι τῇ καθ᾽
ἡμᾶς θαλάττῃ. ἀλλὰ περὶ μὲν τούτων ἐξέσται σκοπεῖν
ὡς ἂν ἕκαστος ἑαυτὸν πείθῃ. 
<milestone unit="section" n="6" />τὸ παραπλήσιον 
δὲ τούτοις ἔπραξε πρότερον κατὰ τὴν Ἑλλάδα. περὶ
 μὲν γὰρ τὰ καλούμενα Τέμπη τῆς πεδιάδος χώρας
ἐπὶ πολὺν τόπον λιμναζούσης διέσκαψε τὸν συνεχῆ
τόπον, καὶ κατὰ τῆς διώρυχος δεξάμενος ἅπαν τὸ
κατὰ τὴν λίμνην ὕδωρ ἐποίησε τὰ πεδία φανῆναι
τὰ κατὰ τὴν Θετταλίαν παρὰ τὸν Πηνειὸν ποταμόν:
 
<milestone unit="section" n="7" />ἐν δὲ τῇ Βοιωτίᾳ τοὐναντίον ἐμφράξας τὸ περὶ τὸν 
Μινύειον Ὀρχομενὸν ῥεῖθρον ἐποίησε λιμνάζειν: τὴν
χώραν καὶ φθαρῆναι τὰ κατ᾽ αὐτὴν ἅπαντα. ἀλλὰ
τὰ μὲν κατὰ τὴν Θετταλίαν ἔπραξεν εὐεργετῶν τοὺς
Ἕλληνας, τὰ δὲ κατὰ τὴν Βοιωτίαν τιμωρίαν λαμβάνων
 παρὰ τῶν τὴν Μινυάδα κατοικούντων διὰ
τὴν τῶν Θηβαίων καταδούλωσιν.
</p></div2>

<div2 type="chapter" n="19" org="uniform" sample="complete"><p><milestone unit="section" n="1" />ὁ δ᾽ Ἡρακλῆς τῶν μὲν Ἰβήρων παρέδωκε τὴν
βασιλείαν τοῖς ἀρίστοις τῶν ἐγχωρίων, αὐτὸς δ᾽ ἀναλαβὼν
τὴν δύναμιν καὶ καταντήσας εἰς τὴν Κελτικὴν
 καὶ πᾶσαν ἐπελθὼν κατέλυσε μὲν τὰς συνήθεις παρανομίας
 καὶ ξενοκτονίας, πολλοῦ δὲ πλήθους ἀνθρώπων
ἐξ ἅπαντος ἔθνους ἑκουσίως συστρατεύοντος
<pb id="v.1.p.426" />
ἔκτισε πόλιν εὐμεγέθη τὴν ὀνομασθεῖσαν ἀπὸ τῆς
κατὰ τὴν στρατείαν ἄλης Ἀλησίαν. <milestone unit="section" n="2" /> πολλοὺς δὲ καὶ
τῶν ἐγχωρίων ἀνέμιξεν εἰς τὴν πόλιν: ὧν ἐπικρατησάντων
τῷ πλήθει πάντας τοὺς ἐνοικοῦντας ἐκβαρβαρωθῆναι
συνέβη. οἱ δὲ Κελτοὶ μέχρι τῶνδε
τῶν καιρῶν τιμῶσι ταύτην τὴν πόλιν, ὡς ἁπάσης
τῆς Κελτικῆς οὖσαν ἑστίαν καὶ μητρόπολιν. διέμεινε
δ᾽ αὕτη πάντα τὸν ἀφ᾽ Ἡρακλέους χρόνον ἐλευθέρα
καὶ ἀπόρθητος μέχρι τοῦ καθ᾽ ἡμᾶς χρόνου: τὸ δὲ
τελευταῖον ὑπὸ Γαΐου Καίσαρος τοῦ διὰ τὸ μέγεθος
τῶν πράξεων θεοῦ προσαγορευθέντος ἐκ βίας ἁλοῦσα
συνηναγκάσθη μετὰ πάντων τῶν ἄλλων Κελτῶν
ὑποταγῆναι Ῥωμαίοις. <milestone unit="section" n="3" /> ὁ δ᾽ Ἡρακλῆς τὴν ἐκ τῆς
Κελτικῆς πορείαν ἐπὶ τὴν Ἰταλίαν ποιούμενος, καὶ
διεξιὼν τὴν ὀρεινὴν τὴν κατὰ τὰς Ἄλπεις, ὡδοποίησε
τὴν τραχύτητα τῆς ὁδοῦ καὶ τὸ δύσβατον, ὥστε
δύνασθαι στρατοπέδοις καὶ ταῖς τῶν ὑποζυγίων
ἀποσκευαῖς βάσιμον εἶναι. <milestone unit="section" n="4" /> τῶν δὲ τὴν ὀρεινὴν ταύτην
κατοικούντων βαρβάρων εἰωθότων τὰ διεξιόντα
τῶν στρατοπέδων περικόπτειν καὶ λῃστεύειν ἐν ταῖς
δυσχωρίαις, χειρωσάμενος ἅπαντας καὶ τοὺς ἡγεμόνας
τῆς παρανομίας ἀνελὼν ἐποίησεν ἀσφαλῆ τοῖς μεταγενεστέροις
τὴν ὁδοιπορίαν. διελθὼν δὲ τὰς Ἄλπεις
καὶ τῆς νῦν καλουμένης Γαλατίας τὴν πεδιάδα διεξιὼν
ἐποιήσατο τὴν πορείαν διὰ τῆς Λιγυστικῆς.
</p></div2>

<div2 type="chapter" n="20" org="uniform" sample="complete"><p><milestone unit="section" n="1" /> οἱ δὲ ταύτην τὴν χώραν οἰκοῦντες Λίγυες
νέμονται γῆν τραχεῖαν καὶ παντελῶς λυπράν: τῶν δ᾽
<pb id="v.1.p.427" />
ἐγχωρίων ταῖς ἐργασίαις καὶ ταῖς τῆς κακοπαθειας
ὑπερβολαῖς φέρει καρποὺς πρὸς βίαν ὀλίγους. διὸ
καὶ τοῖς ὄγκοις εἰσὶ συνεσταλμένοι καὶ διὰ τὴν
συνεχῆ γυμνασίαν εὔτονοι: τῆς γὰρ κατὰ τὴν τρυφὴν
 ῥᾳστώνης πολὺ κεχωρισμένοι ἐλαφροὶ μὲν ταῖς
εὐκινησίαις εἰσίν, ἐν δὲ τοῖς πολεμικοῖς ἀγῶσι ταῖς
ἀλκαῖς διάφοροι. 
<milestone unit="section" n="2" />καθόλου δὲ τῶν πλησιοχώρων τὸ 
πονεῖν συνεχῶς ἠσκηκότων, καὶ τῆς χώρας πολλῆς
ἐργασίας προσδεομένης, εἰθίκασι τὰς γυναῖκας τῶν
 κακοπαθειῶν τῶν ἐν ταῖς ἐργασίαις κοινωνοὺς ποιεῖσθαι.
μισθοῦ δὲ παρ᾽ ἀλλήλοις ἐργαζομένων τῶν
τε ἀνδρῶν καὶ τῶν γυναικῶν, ἴδιόν τι καὶ παράδοξον
καθ᾽ ἡμᾶς συνέβη περὶ μίαν γυναῖκα γενέσθαι.

<milestone unit="section" n="3" />ἔγκυος γὰρ οὖσα καὶ μετὰ τῶν ἀνδρῶν ἐργαζομένη 
 μισθοῦ, μεταξὺ συνεχομένη ταῖς ὠδῖσιν ἀπῆλθεν εἴς
τινας θάμνους ἀθορύβως: ἐν οἷς τεκοῦσα, καὶ τὸ
παιδίον φύλλοις ἐνειλήσασα, τοῦτο μὲν ἀπέκρυψεν,
 αὐτὴ δὲ συμμίξασα τοῖς ἐργαζομένοις τὴν αὐτὴν
ἐκείνοις ὑπέμεινε κακοπάθειαν, οὐδὲν δηλώσασα
 περὶ τοῦ συμβεβηκότος. τοῦ βρέφους δὲ κλαυθμυριζομένου,
καὶ τῆς πράξεως φανερᾶς γενομένης, ὁ
μὲν ἐφεστηκὼς οὐδαμῶς ἠδύνατο πεῖσαι παύσασθαι
τῶν ἔργων: ἡ δ᾽ οὐ πρότερον ἀπέστη τῆς κακοπαθείας,
ἕως ὁ μισθωσάμενος ἐλεήσας καὶ τὸν μισθὸν
 ἀποδοὺς ἀπέλυσε τῶν ἔργων.
</p></div2>

<div2 type="chapter" n="21" org="uniform" sample="complete"><p><milestone unit="section" n="1" />Ἡρακλῆς δὲ διελθὼν τήν τε τῶν Λιγύων καὶ
τὴν τῶν Τυρρηνῶν χώραν, καταντήσας πρὸς τὸν
<pb id="v.1.p.428" />
Τίβεριν ποταμὸν κατεστρατοπέδευσεν οὗ νῦν ἡ
Ῥώμη ἐστίν. ἀλλ᾽ αὕτη μὲν πολλαῖς γενεαῖς ὕστερον
ὑπὸ Ῥωμύλου τοῦ Ἄρεος ἐκτίσθη, τότε δέ τινες
τῶν ἐγχωρίων κατῴκουν ἐν τῷ νῦν καλουμένῳ
Παλατίῳ, μικρὰν παντελῶς πόλιν οἰκοῦντες. <milestone unit="section" n="2" /> ἐν
ταύτῃ δὲ τῶν ἐπιφανῶν ὄντες ἀνδρῶν Κάκιος καὶ
Πινάριος ἐδέξαντο τὸν Ἡρακλέα ξενίοις ἀξιολόγοις
καὶ δωρεαῖς κεχαρισμέναις ἐτίμησαν: καὶ τούτων
τῶν ἀνδρῶν ὑπομνήματα μέχρι τῶνδε τῶν καιρῶν
διαμένει κατὰ τὴν Ῥώμην. τῶν γὰρ νῦν εὐγενῶν
ἀνδρῶν τὸ τῶν Πιναρίων ὀνομαζομένων γένος διαμένει
παρὰ τοῖς Ῥωμαίοις, ὡς ὑπάρχον ἀρχαιότατον,
τοῦ δὲ Κακίου ἐν τῷ Παλατίῳ κατάβασίς ἐστιν
ἔχουσα λιθίνην κλίμακα τὴν ὀνομαζομένην ἀπ᾽
ἐκείνου Κακίαν, οὖσαν πλησίον τῆς τότε γενομένης
οἰκίας τοῦ Κακίου. <milestone unit="section" n="3" /> ὁ δ᾽ οὖν Ἡρακλῆς ἀποδεξάμενος
τὴν εὔνοιαν τῶν τὸ Παλάτιον οἰκούντων,
προεῖπεν αὐτοῖς ὅτι μετὰ τὴν ἑαυτοῦ μετάστασιν εἰς
θεοὺς τοῖς εὐξαμένοις ἐκδεκατεύσειν Ἡρακλεῖ τὴν
οὐσίαν συμβήσεται τὸν βίον εὐδαιμονέστερον ἔχειν.
ὃ καὶ συνέβη κατὰ τοὺς ὕστερον χρόνους διαμεῖναι
μέχρι τῶν καθ᾽ ἡμᾶς χρόνων: <milestone unit="section" n="4" /> πολλοὺς γὰρ τῶν
Ῥωμαίων οὐ μόνον τῶν συμμέτρους οὐσίας κεκτημένων,
ἀλλὰ καὶ τῶν μεγαλοπλούτων τινὰς εὐξαμένους
ἐκδεκατεύσειν Ἡρακλεῖ, καὶ μετὰ ταῦτα γενομένους
εὐδαίμονας, ἐκδεκατεῦσαι τὰς οὐσίας οὔσας
<pb id="v.1.p.429" />
ταλάντων τετρακισχιλίων. Λεύκολλος γὰρ ὁ τῶν
καθ᾽ αὑτὸν Ῥωμαίων σχεδόν τι πλουσιώτατος ὢν
διατιμησάμενος τὴν ἰδίαν οὐσίαν κατέθυσε τῷ θεῷ
πᾶσαν τὴν δεκάτην, εὐωχίας ποιῶν συνεχεῖς καὶ
 πολυδαπάνους. κατεσκεύασαν δὲ καὶ Ῥωμαῖοι τούτῳ
τῷ θεῷ παρὰ τὸν Τίβεριν ἱερὸν ἀξιόλογον, ἐν ᾧ
νομίζουσι συντελεῖν τὰς ἐκ τῆς δεκάτης θυσίας.
 
<milestone unit="section" n="5" />ὁ δ᾽ οὖν Ἡρακλῆς ἀπὸ τοῦ Τιβέρεως ἀναζεύξας, 
καὶ διεξιὼν τὴν παράλιον τῆς νῦν Ἰταλίας ὀνομαζομένης,
 κατήντησεν εἰς τὸ Κυμαῖον πεδίον, ἐν ᾧ
μυθολογοῦσιν ἄνδρας γενέσθαι ταῖς τε ῥώμαις προέχοντας
καὶ ἐπὶ παρανομίᾳ διωνομασμένους, οὓς
ὀνομάζεσθαι γίγαντας. ὠνομάσθαι δὲ καὶ τὸ πεδίον
τοῦτο Φλεγραῖον ἀπὸ τοῦ λόφου τοῦ τὸ παλαιὸν
 ἐκφυσῶντος ἄπλατον πῦρ παραπλησίως τῇ κατὰ τὴν
Σικελίαν Αἴτνῃ: καλεῖται δὲ νῦν ὁ λόφος Οὐεσουούιος,
ἔχων πολλὰ σημεῖα τοῦ κεκαῦσθαι κατὰ τοὺς
ἀρχαίους χρόνους. 
<milestone unit="section" n="6" />τοὺς δ᾽ οὖν γίγαντας πυθομένους 
τὴν Ἡρακλέους παρουσίαν ἀθροισθῆναι πάντας καὶ
 παρατάξασθαι τῷ προειρημένῳ. θαυμαστῆς δὲ γενομένης
μάχης κατά τε τὴν ῥώμην καὶ τὴν ἀλκὴν τῶν
γιγάντων, φασὶ τὸν Ἡρακλέα, συμμαχούντων αὐτῷ
τῶν θεῶν, κρατῆσαι τῇ μάχῃ, καὶ τοὺς πλείστους
ἀνελόντα τὴν χώραν ἐξημερῶσαι. 
<milestone unit="section" n="7" />μυθολογοῦνται δ᾽ 
 οἱ γίγαντες γηγενεῖς γεγονέναι διὰ τὴν ὑπερβολὴν
τοῦ κατὰ τὸ σῶμα μεγέθους. καὶ περὶ μὲν τῶν
ἐν Φλέγρᾳ φονευθέντων γιγάντων τοιαῦτα μυθολογοῦσί
<pb id="v.1.p.430" />
τινες, οἷς καὶ Τίμαιος ὁ συγγραφεὺς ἠκολούθησεν.
</p></div2>

<div2 type="chapter" n="22" org="uniform" sample="complete"><p><milestone unit="section" n="1" /> ὁ δ᾽ Ἡρακλῆς ἐκ τοῦ Φλεγραίου πεδίου κατελθὼν
ἐπὶ τὴν θάλατταν κατεσκεύασεν ἔργα περὶ τὴν
Ἄορνον ὀνομαζομένην λίμνην, ἱερὰν δὲ Φερσεφόνης
νομιζομένην. κεῖται μὲν οὖν ἡ λίμνη μεταξὺ
Μισηνοῦ καὶ Δικαιαρχείων, πλησίον τῶν θερμῶν
ὑδάτων, ἔχει δὲ τὴν μὲν περίμετρον ὡς πέντε
σταδίων, τὸ δὲ βάθος ἄπιστον: ἔχουσα γὰρ ὕδωρ
καθαρώτατον φαίνεται τῇ χρόᾳ κυανοῦν διὰ τὴν
ὑπερβολὴν τοῦ βάθους. <milestone unit="section" n="2" /> μυθολογοῦσι δὲ τὸ μὲν
παλαιὸν γεγενῆσθαι νεκυομαντεῖον πρὸς αὐτῇ, ὃ
τοῖς ὕστερον χρόνοις καταλελύσθαι φασίν. ἀναπεπταμένης
δὲ τῆς λίμνης εἰς τὴν θάλατταν, τὸν
Ἡρακλέα λέγεται τὸν μὲν ἔκρουν ἐγχῶσαι, τὴν δ᾽
ὁδὸν τὴν νῦν οὖσαν παρὰ θάλατταν κατασκευάσαι,
τὴν ἀπ᾽ ἐκείνου καλουμένην Ἡρακλείαν.
<milestone unit="section" n="3" /> ταῦτα μὲν οὖν ἔπραξε περὶ ἐκείνους τοὺς τόπους.
ἐντεῦθεν δ᾽ ἀναζεύξας κατήντησε τῆς Ποσειδωνιατῶν
χώρας πρός τινα πέτραν, πρὸς ᾗ μυθολογοῦσιν
ἴδιόν τι γενέσθαι καὶ παράδοξον. τῶν
γὰρ ἐγχωρίων τινὰ κυνηγὸν ἐν τοῖς κατὰ τὴν θήραν
ἀνδραγαθήμασι διωνομασμένον ἐν μὲν τοῖς ἔμπροσθεν
χρόνοις εἰωθέναι τῶν ληφθέντων θηρίων
τὰς κεφαλὰς καὶ τοὺς πόδας ἀνατιθέναι τῇ Ἀρτέμιδι
καὶ προσηλοῦν τοῖς δένδρεσι, τότε δ᾽ οὖν
<pb id="v.1.p.431" />
ὑπερφυῆ κάπρον χειρωσάμενον καὶ τῆς θεοῦ καταφρονήσαντα
εἰπεῖν ὅτι τὴν κεφαλὴν τοῦ θηρίου
ἑαυτῷ ἀνατίθησι, καὶ τοῖς λόγοις ἀκολούθως ἔκ
τινος δένδρου κρεμάσαι ταύτην, αὐτὸν δέ, καυματώδους
 περιστάσεως οὔσης, κατὰ μεσημβρίαν εἰς
ὕπνον τραπῆναι: καθ᾽ ὃν δὴ χρόνον τοῦ δεσμοῦ
λυθέντος αὐτομάτως πεσεῖν τὴν κεφαλὴν ἐπὶ τὸν
κοιμώμενον καὶ διαφθεῖραι. 
<milestone unit="section" n="4" />ἀλλὰ γὰρ οὐκ ἄν τις 
θαυμάσειε τὸ γεγονός, ὅτι τῆς θεᾶς ταύτης πολλαὶ
 περιστάσεις μνημονεύονται περιέχουσαι τὴν κατὰ
τῶν ἀσεβῶν τιμωρίαν. τῷ δ᾽ Ἡρακλεῖ διὰ τὴν εὐσέβειαν
τοὐναντίον συνέβη γενέσθαι. 
<milestone unit="section" n="5" />καταντήσαντος 
γὰρ αὐτοῦ πρὸς τὰ μεθόρια τῆς Ῥηγίνης καὶ
Λοκρίδος, καὶ διὰ τὸν ἐκ τῆς ὁδοιπορίας κόπον
 ἀναπαυομένου, φασὶν ὑπὸ τῶν τεττίγων αὐτὸν
ἐνοχλούμενον εὔξασθαι τοῖς θεοῖς ἀφανεῖς γενέσθαι
τοὺς ἐνοχλοῦντας αὐτόν: καὶ διὰ τοῦτο, τῶν θεῶν
βεβαιωσάντων τὴν εὐχήν, μὴ μόνον κατὰ τὸ παρὸν
ἀφανεῖς γενέσθαι τούτους, ἀλλὰ καὶ κατὰ τὸν ὕστερον
 χρόνον ἅπαντα μηδένα τέττιγα φαίνεσθαι κατὰ τὴν χώραν.

<milestone unit="section" n="6" />ὁ δ᾽ Ἡρακλῆς καταντήσας ἐπὶ τὸν πορθμὸν 
κατὰ τὸ στενώτατον τῆς θαλάττης τὰς μὲν βοῦς
ἐπεραίωσεν εἰς τὴν Σικελίαν, αὐτὸς δὲ ταύρου κέρως
 λαβόμενος διενήξατο τὸν πόρον, ὄντος τοῦ διαστήματος
σταδίων τριῶν καὶ δέκα, ὡς Τίμαιός φησι.
</p></div2>

<div2 type="chapter" n="23" org="uniform" sample="complete"><p><milestone unit="section" n="1" />μετὰ δὲ ταῦτα βουλόμενος ἐγκυκλωθῆναι πᾶσαν
<pb id="v.1.p.432" />
Σικελίαν, ἐποιεῖτο τὴν πορείαν ἀπὸ τῆς Πελωριάδος
ἐπὶ τὸν Ἔρυκα. διεξιόντος δ᾽ αὐτοῦ τὴν παράλιον
τῆς νήσου, μυθολογοῦσι τὰς Νύμφας ἀνεῖναι
θερμὰ λουτρὰ πρὸς τὴν ἀνάπαυσιν τῆς κατὰ τὴν
ὁδοιπορίαν αὐτῷ γενομένης κακοπαθείας. τούτων
δ᾽ ὄντων διττῶν, τὰ μὲν Ἱμεραῖα, τὰ δ᾽ Ἐγεσταῖα
προσαγορεύεται, τὴν ὀνομασίαν ἔχοντα ταύτην ἀπὸ
τῶν τόπων. <milestone unit="section" n="2" /> τοῦ δ᾽ Ἡρακλέους πλησιάσαντος τοῖς
κατὰ τὸν Ἔρυκα τόποις, προεκαλέσατο αὐτὸν Ἔρυξ
εἰς πάλην, υἱὸς <del status="unremarkable">μὲν</del> ὢν Ἀφροδίτης καὶ Βούτα τοῦ
τότε βασιλεύοντος τῶν τόπων. γενομένης δὲ τῆς
φιλοτιμίας μετὰ προστίμου, καὶ τοῦ μὲν Ἔρυκος
διδόντος τὴν χώραν, τοῦ δ᾽ Ἡρακλέους τὰς βοῦς,
τὸ μὲν πρῶτον ἀγανακτεῖν τὸν Ἔρυκα, διότι
πολὺ λείπονται τῆς ἀξίας αἱ βόες, συγκρινομένης
τῆς χώρας πρὸς αὐτάς: πρὸς ταῦτα δὲ τοῦ Ἡρακλέους
ἀποφαινομένου διότι, ταύτας ἂν ἀποβάλῃ,
στερήσεται τῆς ἀθανασίας, εὐδοκήσας ὁ Ἔρυξ τῇ
συνθήκῃ καὶ παλαίσας ἐλείφθη καὶ τὴν χώραν ἀπέβαλεν.
<milestone unit="section" n="3" /> ὁ δ᾽ Ἡρακλῆς τὴν μὲν χώραν παρέθετο τοῖς
ἐγχωρίοις, συγχωρήσας αὐτοῖς λαμβάνειν τοὺς καρπούς,
μέχρι ἄν τις τῶν ἐκγόνων αὐτοῦ παραγενόμενος
ἀπαιτήσῃ: ὅπερ καὶ συνέβη γενέσθαι. πολλαῖς
γὰρ ὕστερον γενεαῖς Δωριεὺς ὁ Λακεδαιμόνιος
καταντήσας εἰς τὴν Σικελίαν καὶ τὴν χώραν ἀπολαβὼν
ἔκτισε πόλιν Ἡράκλειαν. ταχὺ δ᾽ αὐτῆς αὐξομένης,
οἱ Καρχηδόνιοι φθονήσαντες ἅμα καὶ φοβηθέντες
<pb id="v.1.p.433" />
μήποτε πλέον ἰσχύσασα τῆς Καρχηδόνος
ἀφέληται τῶν Φοινίκων τὴν ἡγεμονίαν, στρατεύσαντες
ἐπ᾽ αὐτὴν μεγάλαις δυνάμεσι καὶ κατὰ κράτος
ἑλόντες κατέσκαψαν. ἀλλὰ περὶ μὲν τούτων τὰ κατὰ
 μέρος ἐν τοῖς οἰκείοις χρόνοις ἀναγράψομεν. 
<milestone unit="section" n="4" />τότε 
δ᾽ ὁ Ἡρακλῆς ἐγκυκλούμενος τὴν Σικελίαν, καταντήσας
εἰς τὴν νῦν οὖσαν τῶν Συρακοσίων πόλιν
καὶ πυθόμενος τὰ μυθολογούμενα κατὰ τὴν τῆς
Κόρης ἁρπαγήν, ἔθυσέ τε ταῖς θεαῖς μεγαλοπρεπῶς
 καὶ εἰς τὴν Κυάνην τὸν καλλιστεύοντα τῶν
ταύρων καθαγίσας κατέδειξε θύειν τοὺς ἐγχωρίους
κατ᾽ ἐνιαυτὸν τῇ Κόρῃ καὶ πρὸς τῇ Κυάνῃ λαμπρῶς
ἄγειν πανήγυρίν τε καὶ θυσίαν. 
<milestone unit="section" n="5" />αὐτὸς δὲ 
μετὰ τῶν βοῶν διὰ τῆς μεσογείου διεξιών, καὶ τῶν
 ἐγχωρίων Σικανῶν μεγάλαις δυνάμεσιν ἀντιταξαμένων,
ἐνίκησεν ἐπιφανεῖ παρατάξει καὶ πολλοὺς
ἀπέκτεινεν, ἐν οἷς μυθολογοῦσί τινες καὶ στρατηγοὺς
ἐπιφανεῖς γεγενῆσθαι τοὺς μέχρι τοῦ νῦν
ἡρωικῆς τιμῆς τυγχάνοντας, Λεύκασπιν καὶ Πεδιακράτην
 καὶ Βουφόναν καὶ Γλυχάταν, ἔτι δὲ Βυταίαν καὶ Κρυτίδαν.
</p></div2>

<div2 type="chapter" n="24" org="uniform" sample="complete"><p><milestone unit="section" n="1" />μετὰ δὲ ταῦτα διελθὼν τὸ Λεοντῖνον πεδίον,
τὸ μὲν κάλλος τῆς χώρας ἐθαύμασε, πρὸς δὲ τοὺς
τιμῶντας αὐτὸν οἰκείως διατιθέμενος ἀπέλιπε παρ᾽
 αὐτοῖς ἀθάνατα μνημεῖα τῆς ἑαυτοῦ παρουσίας.
ἴδιον δέ τι συνέβη γενέσθαι περὶ τὴν πόλιν τῶν
 Ἀγυριναίων. ἐν ταύτῃ γὰρ τιμηθεὶς ἐπ᾽ ἴσης τοῖς
<pb id="v.1.p.434" />
Ὀλυμπίοις θεοῖς πανηγύρεσι καὶ θυσίαις λαμπραῖς,
καίπερ κατὰ τοὺς ἔμπροσθεν χρόνους οὐδεμίαν
θυσίαν προσδεχόμενος, τότε πρώτως συνευδόκησε,
τοῦ δαιμονίου τὴν ἀθανασίαν αὐτῷ προσημαίνοντος.
<milestone unit="section" n="2" /> ὁδοῦ γὰρ οὔσης οὐκ ἄπωθεν τῆς πόλεως πετρώδους,
αἱ βόες τὰ ἴχνη καθάπερ ἐπὶ κηροῦ τινος
ἀπετυποῦντο. ὁμοίως δὲ καὶ αὐτῷ τῷ Ἡρακλεῖ
τούτου συμβαίνοντος, καὶ τοῦ ἄθλου δεκάτου τελουμένου,
νομίσας ἤδη τι λαμβάνειν τῆς ἀθανασίας,
προσεδέχετο τὰς τελουμένας ὑπὸ τῶν ἐγχωρίων κατ᾽
ἐνιαυτὸν θυσίας. <milestone unit="section" n="3" /> διόπερ τοῖς εὐδοκουμένοις τὰς
χάριτας ἀποδιδούς, πρὸ μὲν τῆς πόλεως κατεσκεύασε
λίμνην, ἔχουσαν τὸν περίβολον σταδίων τεττάρων,
ἣν ἐπώνυμον αὐτῷ καλεῖσθαι προσέταξεν: ὡσαύτως
δὲ καὶ τῶν βοῶν τοῖς ἀποτυπωθεῖσιν ἴχνεσι τὴν
ἐφ᾽ ἑαυτοῦ προσηγορίαν ἐπιθείς, τέμενος κατεσκεύασεν
ἥρωι Γηρυόνῃ, ὃ μέχρι τοῦ νῦν τιμᾶται παρὰ
τοῖς ἐγχωρίοις. <milestone unit="section" n="4" /> Ἰολάου τε τοῦ ἀδελφιδοῦ συστρατεύοντος
τέμενος ἀξιόλογον ἐποίησε, καὶ τιμὰς καὶ
θυσίας κατέδειξεν αὐτῷ γίνεσθαι κατ᾽ ἐνιαυτὸν τὰς
μέχρι τοῦ νῦν τηρουμένας: πάντες γὰρ οἱ κατὰ
ταύτην τὴν πόλιν οἰκοῦντες ἐκ γενετῆς τὰς κόμας
<del status="unremarkable">ἱερὰς</del> Ἰολάῳ τρέφουσι, μέχρι ἂν ὅτου θυσίαις
μεγαλοπρεπέσι καλλιερήσαντες τὸν θεὸν ἵλεων κατασκευάσωσι.
<milestone unit="section" n="5" /> τοσαύτη δ᾽ ἐστὶν ἁγνεία καὶ σεμνότης
περὶ τὸ τέμενος ὥστε τοὺς μὴ τελοῦντας τὰς εἰθισμένας
<pb id="v.1.p.435" />
θυσίας παῖδας ἀφώνους γίνεσθαι καὶ τοῖς
τετελευτηκόσιν ὁμοίους. ἀλλ᾽ οὗτοι μέν, ὅταν εὔξηταί
τις ἀποδώσειν τὴν θυσίαν καὶ ἐνέχυρον τῆς
θυσίας ἀναδείξῃ τῷ θεῷ, παραχρῆμα ἀποκαθίστασθαί
 φασι τοὺς τῇ προειρημένῃ νόσῳ κατεχομένους.

<milestone unit="section" n="6" />οἱ δ᾽ οὖν ἐγχώριοι τούτοις ἀκολούθως τὴν μὲν 
πύλην, πρὸς ᾗ τὰς ἀπαντήσεις καὶ θυσίας τῷ θεῷ
παρέστησαν, Ἡρακλείαν προσηγόρευσαν, ἀγῶνα δὲ
γυμνικὸν καὶ ἱππικὸν καθ᾽ ἕκαστον ἔτος μετὰ πάσης
 προθυμίας ποιοῦσι. πανδήμου δὲ τῆς ἀποδοχῆς
ἐλευθέρων τε καὶ δούλων γινομένης, κατέδειξαν καὶ
τοὺς οἰκέτας ἰδίᾳ τιμῶντας τὸν θεὸν θιάσους τε
συνάγειν καὶ συνιόντας εὐωχίας τε καὶ θυσίας τῷ
θεῷ συντελεῖν.
 
<milestone unit="section" n="7" />ὁ δ᾽ Ἡρακλῆς μετὰ τῶν βοῶν περαιωθεὶς εἰς 
τὴν Ἰταλίαν προῆγε διὰ τῆς παραλίας, καὶ Λακίνιον
μὲν κλέπτοντα τῶν βοῶν ἀνεῖλε, Κρότωνα δὲ ἀκουσίως
ἀποκτείνας ἔθαψε μεγαλοπρεπῶς καὶ τάφον
αὐτοῦ κατεσκεύασε: προεῖπε δὲ καὶ τοῖς ἐγχωρίοις
 ὅτι <del status="unremarkable">καὶ</del> κατὰ τοὺς ὕστερον χρόνους ἔσται πόλις ἐπίσημος ὁμώνυμος τῷ τετελευτηκότι.</p></div2>

<div2 type="chapter" n="25" org="uniform" sample="complete"><p><milestone unit="section" n="1" />αὐτὸς δ᾽ ἐγκυκλωθεὶς
 τὸν Ἀδρίαν καὶ πεζῇ περιελθὼν τὸν προειρημένον
κόλπον κατήντησεν εἰς τὴν Ἤπειρον, ἐξ
ἧς πορευθεὶς εἰς τὴν Πελοπόννησον, καὶ τετελεκὼς
 τὸν δέκατον ἆθλον, ἔλαβε πρόσταγμα παρ᾽ Εὐρυσθέως
τὸν ἐξ ᾄδου Κέρβερον πρὸς τὸ φῶς ἀγαγεῖν.
πρὸς δὲ τοῦτον τὸν ἆθλον ὑπολαβὼν συνοίσειν
αὑτῷ, παρῆλθεν εἰς τὰς Ἀθήνας καὶ μετέσχε τῶν
<pb id="v.1.p.436" />
ἐν Ἐλευσῖνι μυστηρίων, Μουσαίου τοῦ Ὀρφέως
υἱοῦ τότε προεστηκότος τῆς τελετῆς.
<milestone unit="section" n="2" /> ἐπεὶ δ᾽ Ὀρφέως ἐμνήσθημεν, οὐκ ἀνοίκειόν
ἐστι παρεκβάντας βραχέα περὶ αὐτοῦ διελθεῖν. οὗτος
γὰρ ἦν υἱὸς μὲν Οἰάγρου, Θρᾷξ δὲ τὸ γένος, παιδείᾳ
δὲ καὶ μελῳδίᾳ καὶ ποιήσει πολὺ προέχων
τῶν μνημονευομένων: καὶ γὰρ ποίημα συνετάξατο
θαυμαζόμενον καὶ τῇ κατὰ τὴν ᾠδὴν εὐμελείᾳ διαφέρον.
ἐπὶ τοσοῦτο δὲ προέβη τῇ δόξῃ ὥστε δοκεῖν
τῇ μελῳδίᾳ θέλγειν τά τε θηρία καὶ τὰ δένδρα.
<milestone unit="section" n="3" /> περὶ δὲ παιδείαν ἀσχοληθεὶς καὶ τὰ περὶ τῆς θεολογίας
μυθολογούμενα μαθών, ἀπεδήμησε μὲν εἰς
Αἴγυπτον, κἀκεῖ πολλὰ προσεπιμαθὼν μέγιστος
ἐγένετο τῶν Ἑλλήνων ἔν τε ταῖς θεολογίαις καὶ
ταῖς τελεταῖς καὶ ποιήμασι καὶ μελῳδίαις. <milestone unit="section" n="4" /> συνεστρατεύσατο
δὲ καὶ τοῖς Ἀργοναύταις, καὶ διὰ τὸν
ἔρωτα τὸν πρὸς τὴν γυναῖκα καταβῆναι μὲν εἰς
ᾄδου παραδόξως ἐτόλμησε, τὴν δὲ Φερσεφόνην διὰ
τῆς εὐμελείας ψυχαγωγήσας ἔπεισε συνεργῆσαι ταῖς
ἐπιθυμίαις καὶ συγχωρῆσαι τὴν γυναῖκα αὐτοῦ τετελευτηκυῖαν
ἀναγαγεῖν ἐξ ᾄδου παραπλησίως τῷ
Διονύσῳ: καὶ γὰρ ἐκεῖνον μυθολογοῦσιν ἀναγαγεῖν
τὴν μητέρα Σεμέλην ἐξ ᾄδου, καὶ μεταδόντα τῆς
ἀθανασίας Θυώνην μετονομάσαι. ἡμεῖς δ᾽ ἐπεὶ περὶ
Ὀρφέως διεληλύθαμεν, μεταβησόμεθα πάλιν ἐπὶ τὸν Ἡρακλέα.
</p></div2>

<div2 type="chapter" n="26" org="uniform" sample="complete"><p><milestone unit="section" n="1" /> οὗτος γὰρ κατὰ τοὺς παραδεδομένους μύθους
καταβὰς εἰς τοὺς καθ᾽ ᾄδου τόπους, καὶ προσδεχθεὶς
<pb id="v.1.p.437" />
ὑπὸ τῆς Φερσεφόνης ὡς ἂν ἀδελφός, Θησέα
μὲν ἀνήγαγεν ἐκ δεσμῶν μετὰ Πειρίθου, χαρισαμένης
τῆς Κόρης, τὸν δὲ κύνα παραλαβὼν δεδεμένον
παραδόξως ἀπήγαγε καὶ φανερὸν κατέστησεν
 ἀνθρώποις. 
<milestone unit="section" n="2" />τελευταῖον δ᾽ ἆθλον λαβὼν ἐνεγκεῖν 
τὰ τῶν Ἑσπερίδων χρυσᾶ μῆλα, πάλιν ἔπλευσεν
εἰς τὴν Λιβύην. περὶ δὲ τῶν μήλων τούτων διαπεφωνήκασιν
οἱ μυθογράφοι, καὶ τινὲς μέν φασιν ἔν
τισι κήποις τῶν Ἑσπερίδων ὑπάρξαι κατὰ τὴν Λιβύην
 μῆλα χρυσᾶ, τηρούμενα συνεχῶς ὑπό τινος
δράκοντος φοβερωτάτου, τινὲς δὲ λέγουσι ποίμνας
 προβάτων κάλλει διαφερούσας κεκτῆσθαι τὰς Ἑσπερίδας,
χρυσᾶ δὲ μῆλα ἀπὸ τοῦ κάλλους ὠνομάσθαι
ποιητικῶς, ὥσπερ καὶ τὴν Ἀφροδίτην χρυσῆν καλεῖσθαι
 διὰ τὴν εὐπρέπειαν. 
<milestone unit="section" n="3" />ἔνιοι δὲ λέγουσιν ὅτι 
τὰ πρόβατα τὴν χρόαν ἰδιάζουσαν ἔχοντα καὶ παρόμοιον
χρυσῷ τετευχέναι ταύτης τῆς προσηγορίας,
Δράκοντα δὲ τῶν ποιμνῶν ἐπιμελητὴν καθεσταμένον,
καὶ ῥώμῃ σώματος καὶ ἀλκῇ διαφέροντα,
 τηρεῖν τὰ πρόβατα καὶ τοὺς λῃστεύειν αὐτὰ τολμῶντας
ἀποκτείνειν. ἀλλὰ περὶ μὲν τούτων ἐξέσται
διαλαμβάνειν ὡς ἂν ἕκαστος ἑαυτὸν πείθῃ. 
<milestone unit="section" n="4" />ὁ δ᾽ 
Ἡρακλῆς τὸν φύλακα τῶν μήλων ἀνελών, καὶ ταῦτα
ἀποκομίσας πρὸς Εὐρυσθέα, καὶ τοὺς ἄθλους ἀποτετελεκώς,
 προσεδέχετο τῆς ἀθανασίας τεύξεσθαι,
καθάπερ ὁ Ἀπόλλων ἔχρησεν.
</p></div2>

<div2 type="chapter" n="27" org="uniform" sample="complete"><p><milestone unit="section" n="1" />ἡμῖν δ᾽ οὐ παραλειπτέον τὰ περὶ Ἄτλαντος μυθολογούμενα
<pb id="v.1.p.438" />
καὶ τὰ περὶ τοῦ γένους τῶν Ἑσπερίδων.
κατὰ γὰρ τὴν Ἑσπερῖτιν ὀνομαζομένην χώραν
φασὶν ἀδελφοὺς δύο γενέσθαι δόξῃ διωνομασμένους,
Ἕσπερον καὶ Ἄτλαντα. τούτους δὲ κεκτῆσθαι
πρόβατα τῷ μὲν κάλλει διάφορα, τῇ δὲ χρόᾳ ξανθὰ
καὶ χρυσοειδῆ: ἀφ᾽ ἧς αἰτίας τοὺς ποιητὰς τὰ πρόβατα
μῆλα καλοῦντας ὀνομάσαι χρυσᾶ μῆλα. <milestone unit="section" n="2" /> τὸν
μὲν οὖν Ἕσπερον θυγατέρα γεννήσαντα τὴν ὀνομαζομένην
Ἑσπερίδα συνοικίσαι τἀδελφῷ, ἀφ᾽ ἧς
τὴν χώραν Ἑσπερῖτιν ὀνομασθῆναι: τὸν δ᾽ Ἄτλαντα
ἐκ ταύτης ἑπτὰ γεννῆσαι θυγατέρας, ἃς ἀπὸ μὲν
τοῦ πατρὸς Ἀτλαντίδας, ἀπὸ δὲ τῆς μητρὸς Ἑσπερίδας
ὀνομασθῆναι. τούτων δὲ τῶν Ἀτλαντίδων
κάλλει καὶ σωφροσύνῃ διαφερουσῶν, λέγουσι Βούσιριν
τὸν βασιλέα τῶν Αἰγυπτίων ἐπιθυμῆσαι τῶν
παρθένων ἐγκρατῆ γενέσθαι: διὸ καὶ λῃστὰς <del status="unremarkable">ἐπ᾽
αὐτὰς</del> κατὰ θάλατταν ἀποστείλαντα διακελεύσασθαι
τὰς κόρας ἁρπάσαι καὶ διακομίσαι πρὸς ἑαυτόν.
<milestone unit="section" n="3" /> κατὰ δὲ τοῦτον τὸν καιρὸν τὸν Ἡρακλέα τελοῦντα
τὸν ὕστατον ἆθλον Ἀνταῖον μὲν ἀνελεῖν ἐν τῇ
Λιβύῃ τὸν συναναγκάζοντα τοὺς ξένους διαπαλαίειν,
Βούσιριν δὲ κατὰ τὴν Αἴγυπτον τῷ Διὶ <del status="unremarkable">καλλιερεῖν</del>
σφαγιάζοντα τοὺς παρεπιδημοῦντας ξένους
τῆς προσηκούσης τιμωρίας καταξιῶσαι. μετὰ δὲ
ταῦτα ἀνὰ τὸν Νεῖλον πλεύσαντα εἰς τὴν Αἰθιοπίαν
τὸν βασιλεύοντα τῶν Αἰθιόπων Ἠμαθίωνα
<pb id="v.1.p.439" />
κατάρχοντα μάχης ἀποκτεῖναι, τὸ δ᾽ ὕστατον ἐπάνελθεῖν
πάλιν ἐπὶ τὸν ἆθλον. 
<milestone unit="section" n="4" />τοὺς δὲ λῃστὰς ἐν 
κήπῳ τινὶ παιζούσας τὰς κόρας συναρπάσαι, καὶ
ταχὺ φυγόντας εἰς τὰς ναῦς ἀποπλεῖν. τούτοις δ᾽
 ἐπί τινος ἀκτῆς δειπνοποιουμένοις ἐπιστάντα τὸν
Ηρακλέα, καὶ παρὰ τῶν παρθένων μαθόντα τὸ
συμβεβηκός, τοὺς μὲν λῃστὰς ἅπαντας ἀποκτεῖναι,
τὰς δὲ κόρας ἀποκομίσαι πρὸς Ἄτλαντα τὸν πατέρα:
ἀνθ᾽ ὧν τὸν Ἄτλαντα χάριν τῆς εὐεργεσίας ἀποδιδόντα
 μὴ μόνον δοῦναι τὰ πρὸς τὸν ἆθλον καθήκοντα
 προθύμως, ἀλλὰ καὶ τὰ κατὰ τὴν ἀστρολογίαν
ἀφθόνως διδάξαι. 
<milestone unit="section" n="5" />περιττότερον γὰρ αὐτὸν τὰ κατὰ 
τὴν ἀστρολογίαν ἐκπεπονηκότα καὶ τὴν τῶν ἄστρων
σφαῖραν φιλοτέχνως εὑρόντα ἔχειν ὑπόληψιν ὡς τὸν
 κόσμον ὅλον ἐπὶ τῶν ὤμων φοροῦντα. παραπλησίως
δὲ καὶ τοῦ Ἡρακλέους ἐξενέγκαντος εἰς τοὺς
Ἕλληνας τὸν σφαιρικὸν λόγον, δόξης μεγάλης τυχεῖν,
ὡς διαδεδεγμένον τὸν Ἀτλαντικὸν κόσμον, αἰνιττομένων
τῶν ἀνθρώπων τὸ γεγονός.
</p></div2>

<div2 type="chapter" n="28" org="uniform" sample="complete"><p><milestone unit="section" n="1" /> τοῦ δ᾽ Ἡρακλέους περὶ ταῦτ᾽ ὄντος φασὶ τὰς
ὑπολειφθείσας Ἀμαζόνας περὶ τὸν Θερμώδοντα ποταμὸν
ἀθροισθείσας πανδημεὶ σπεῦσαι τοὺς Ἕλληνας
ἀμύνασθαι περὶ ὧν Ἡρακλῆς στρατεύσας
διειργάσατο. διαφορώτατα δὲ τοὺς Ἀθηναίους ἐφιλοτιμοῦντο
 διὰ τὸ τὸν Θησέα καταδεδουλῶσθαι τὴν
ἡγεμόνα τῶν Ἀμαζόνων Ἀντιόπην, ὡς δ᾽ ἔνιοι γράφουσιν,
Ἱππολύτην. 
<milestone unit="section" n="2" />συστρατευσάντων δὲ τῶν Σκυθῶν 
<pb id="v.1.p.440" />
θῶν ταῖς Ἀμαζόσι συνέβη δύναμιν ἀξιόλογον ἀθροισθῆναι,
μεθ᾽ ἧς αἱ προηγούμεναι τῶν Ἀμαζονίδων
περαιωθεῖσαι τὸν Κιμμέριον Βόσπορον προῆγον διὰ
τῆς Θρᾴκης. τέλος δὲ πολλὴν τῆς Εὐρώπης ἐπελθοῦσαι
κατήντησαν εἰς τὴν Ἀττικήν, καὶ κατεστρατοπέδευσαν
ὅπου νῦν ἐστι τὸ καλούμενον ἀπ᾽ ἐκείνων
Ἀμαζονεῖον. <milestone unit="section" n="3" /> Θησεὺς δὲ πυθόμενος τὴν τῶν
Ἀμαζόνων ἔφοδον ἐβοήθει ταῖς πολιτικαῖς δυνάμεσιν,
ἔχων μεθ᾽ ἑαυτοῦ τὴν Ἀμαζονίδα Ἀντιόπην,
ἐξ ἧς ἦν πεπαιδοποιημένος υἱὸν Ἱππόλυτον.
συνάψας δὲ μάχην ταῖς Ἀμαζόσι, καὶ τῶν Ἀθηναίων
ὑπερεχόντων ταῖς ἀνδραγαθίαις, ἐνίκησαν οἱ περὶ
τὸν Θησέα, καὶ τῶν ἀντιταχθεισῶν Ἀμαζονίδων
ἃς μὲν κατέκοψαν, ἃς δ᾽ ἐκ τῆς Ἀττικῆς ἐξέβαλον.
<milestone unit="section" n="4" /> συνέβη δὲ καὶ τὴν Ἀντιόπην συναγωνισαμένην
τἀνδρὶ Θησεῖ, καὶ κατὰ τὴν μάχην ἀριστεύουσαν,
ἡρωικῶς καταστρέψαι τὸν βίον. αἱ δ᾽ ὑπολειφθεῖσαι
τῶν Ἀμαζόνων ἀπογνοῦσαι τὴν πατρῴαν γῆν,
ἐπανῆλθον μετὰ τῶν Σκυθῶν εἰς τὴν Σκυθίαν καὶ
μετ᾽ ἐκείνων κατῴκησαν. ἡμεῖς δ᾽ ἀρκούντως περὶ
τούτων διεληλυθότες ἐπάνιμεν πάλιν ἐπὶ τὰς Ἡρακλέους πράξεις.
</p></div2>

<div2 type="chapter" n="29" org="uniform" sample="complete"><p><milestone unit="section" n="1" /> Τετελεκότος γὰρ αὐτοῦ τοὺς ἄθλους, καὶ τοῦ
θεοῦ χρήσαντος συμφέρειν πρὸ τῆς εἰς θεοὺς μεταλλαγῆς
ἀποικίαν εἰς Σαρδὼ πέμψαι καὶ τοὺς ἐκ
τῶν Θεσπιάδων αὐτῷ γενομένους υἱοὺς ἡγεμόνας
ποιῆσαι ταύτης, ἔκρινε τὸν ἀδελφιδοῦν Ἰόλαον ἐκπέμψαι
<pb id="v.1.p.441" />
μετὰ τῶν παίδων διὰ τὸ παντελῶς νέους
εἷναι. 
<milestone unit="section" n="2" />ἀναγκαῖον δ᾽ ἡμῖν φαίνεται προδιελθεῖν περὶ 
τῆς γενέσεως τῶν παίδων, ἵνα τὸν περὶ τῆς ἀποικίας
λόγον καθαρώτερον ἐκθέσθαι δυνηθῶμεν. Θέσπιος
 ἦν ἀνὴρ τὸ γένος ἐπιφανὴς ἐκ τῶν Ἀθηνῶν,
 υἱὸς Ἐρεχθέως, βασιλεύων δὲ τῆς ὁμωνύμου χώρας
ἐγέννησεν ἐκ πλειόνων γυναικῶν θυγατέρας
πεντήκοντα. 
<milestone unit="section" n="3" />Ἡρακλέους δ᾽ ἔτι παιδὸς ὄντος τὴν 
ἡλικίαν, καὶ ῥώμῃ σώματος ὑπερφυοῦς ὄντος, ἐφιλοτιμήθη
 τὰς θυγατέρας ἐκ τούτου τεκνοποιήσασθαι.
διὸ καλέσας αὐτὸν ἐπί τινα θυσίαν καὶ λαμπρῶς
ἑστιάσας, ἀπέστειλε κατὰ μίαν τῶν θυγατέρων:
αἷς ἀπάσαις μιγεὶς καὶ ποιήσας ἐγκύους ἐγένετο
πατὴρ υἱῶν πεντήκοντα. ὧν λαβόντων τὴν κοινὴν
 προσηγορίαν ἀπὸ τῶν Θεσπιάδων, καὶ γενομένων
ἐνηλίκων, ἔκρινεν ἐκπέμπειν τούτους εἰς τὴν ἀποικίαν
τὴν εἰς Σαρδόνα κατὰ τὸν χρησμόν. 
<milestone unit="section" n="4" />ἡγουμένου 
δὲ τοῦ στόλου παντὸς Ἰολάου, καὶ συνεστρατευμένου
σχεδὸν ἁπάσας τὰς στρατείας, ἐπέτρεψεν
 αὐτῷ τὰ περὶ τοὺς Θεσπιάδας καὶ τὴν ἀποικίαν
τῶν δὲ πεντήκοντα παίδων δύο μὲν κατέμειναν ἐν
ταῖς Θήβαις, ὧν τοὺς ἀπογόνους φασὶ μέχρι τοῦ
νῦν τιμᾶσθαι, ἑπτὰ δ᾽ ἐν Θεσπιαῖς, οὓς ὀνομάζουσι
δημούχους, ὧν καὶ τοὺς ἀπογόνους ἡγήσασθαί φασι
 τῆς πόλεως μέχρι τῶν νεωτέρων καιρῶν. 
<milestone unit="section" n="5" />τοὺς δὲ 
λοιποὺς ἅπαντας Ἰόλαος ἀναλαβὼν καὶ πολλοὺς
ἄλλους τοὺς βουλομένους κοινωνεῖν τῆς ἀποικίας,
ἔπλευσεν εἰς τὴν Σαρδόνα. κρατήσας δὲ μάχῃ τῶν
<pb id="v.1.p.442" />
ἐγχωρίων, κατεκληρούχησε τὸ κάλλιστον τῆς νήσου,
καὶ μάλιστα τὴν πεδιάδα χώραν, ἣν μέχρι τοῦ νῦν
καλεῖσθαι Ἰολαεῖον. <milestone unit="section" n="6" /> ἐξημερώσας δὲ τὴν χώραν καὶ
καταφυτεύσας δένδρεσι καρπίμοις κατεσκεύασε περιμάχητον 
ἐπὶ τοσοῦτο γὰρ ἡ νῆσος διωνομάσθη τῇ
τῶν καρπῶν ἀφθονίᾳ ὥστε Καρχηδονίους ὕστερον
αὐξηθέντας ἐπιθυμῆσαι τῆς νήσου, καὶ πολλοὺς
ἀγῶνας καὶ κινδύνους ὑπὲρ αὐτῆς ἀναδέξασθαι.
ἀλλὰ περὶ μὲν τούτων ἐν τοῖς οἰκείοις χρόνοις ἀναγράψομεν.
</p></div2>

<div2 type="chapter" n="30" org="uniform" sample="complete"><p><milestone unit="section" n="1" /> τότε δ᾽ ὁ Ἰόλαος καταστήσας τὰ περὶ
τὴν ἀποικίαν, καὶ τὸν Δαίδαλον ἐκ τῆς Σικελίας
μεταπεμψάμενος, κατεσκεύασεν ἔργα πολλὰ καὶ μεγάλα
μέχρι τῶν νῦν καιρῶν διαμένοντα καὶ ἀπὸ
τοῦ κατασκευάσαντος Δαιδάλεια καλούμενα. ᾠκοδόμησε
δὲ καὶ γυμνάσια μεγάλα τε καὶ πολυτελῆ,
καὶ δικαστήρια κατέστησε καὶ τἄλλα τὰ πρὸς τὴν
εὐδαιμονίαν συντείνοντα. <milestone unit="section" n="2" /> ὠνόμασε δὲ καὶ τοὺς
λαοὺς Ἰολαείους, ἀφ᾽ ἑαυτοῦ θέμενος τὴν προσηγορίαν,
συγχωρησάντων τῶν Θεσπιαδῶν, καὶ δόντων
αὐτῷ τοῦτο τὸ γέρας καθαπερεί τινι πατρί. διὰ γὰρ
τὴν πρὸς αὐτοὺς σπουδὴν ἐπὶ τοσοῦτ᾽ εὐνοίας προήχθησαν
ὥστ᾽ ἐπώνυμον αὐτῷ περιθεῖναι τὴν τοῦ
γονέως προσηγορίαν: διόπερ ἐν τοῖς ὕστερον χρόνοις
οἱ τὰς θυσίας τελοῦντες τούτῳ τῷ θεῷ προσαγορεύουσιν
αὐτὸν Ἰόλαον πατέρα, καθάπερ οἱ
Πέρσαι τὸν Κῦρον. <milestone unit="section" n="3" /> μετὰ δὲ ταῦτα ὁ μὲν Ἰόλαος
ἐπανιὼν εἰς τὴν Ἑλλάδα, καὶ προσπλεύσας τῇ Σικελίᾳ,
<pb id="v.1.p.443" />
οὐκ ὀλίγον χρόνον διέτριψεν ἐν τῇ νήσῳ.
καθ᾽ ὃν δὴ χρόνον καί τινες τῶν συναποδημούντων
αὐτῷ διὰ τὸ κάλλος τῆς χώρας κατέμειναν ἐν
τῇ Σικελίᾳ, καὶ τοῖς Σικανοῖς καταμιγέντες ἐν ταύτῃ
 κατῴκησαν, τιμώμενοι διαφερόντως ὑπὸ τῶν ἐγχωρίων.
ὁ δ᾽ Ἰόλαος μεγάλης ἀποδοχῆς τυγχάνων καὶ
πολλοὺς εὐεργετῶν ἐν πολλαῖς τῶν πόλεων ἐτιμήθη
τεμένεσι καὶ τιμαῖς ἡρωικαῖς. 
<milestone unit="section" n="4" />ἴδιον δέ τι καὶ 
παράδοξον συνέβη γενέσθαι κατὰ τὴν ἀποικίαν ταύτην:
 ὁ μὲν γὰρ θεὸς ἔχρησεν αὐτοῖς ὅτι πάντες οἱ
τῆς ἀποικίας ταύτης μετασχόντες καὶ οἱ τούτων
ἔκγονοι διατελέσουσιν ἅπαντα τὸν αἰῶνα διαμένοντες
ἐλεύθεροι, τὸ δ᾽ ἀποτέλεσμα τούτων ἀκολούθως
τῷ χρησμῷ διέμεινε μέχρι τῶν καθ᾽ ἡμᾶς καιρῶν.
 
<milestone unit="section" n="5" />οἱ μὲν γὰρ λαοὶ διὰ τὸ πλῆθος τοῦ χρόνου, πλειόνων 
τῶν βαρβάρων ὄντων τῶν μετεσχηκότων τῆς
ἀποικίας, ἐξεβαρβαρώθησαν, καὶ μεταστάντες εἰς
τὴν ὀρεινὴν ἐν ταῖς δυσχωρίαις κατῴκησαν, ἐθίσαντες
δ᾽ ἑαυτοὺς τρέφεσθαι γάλακτι καὶ κρέασι καὶ
 πολλὰς ἀγέλας κτηνῶν τρέφοντες οὐκ ἐπεδέοντο
σίτου: κατασκευάσαντες δ᾽ οἰκήσεις ἑαυτοῖς καταγείους
καὶ τὴν τοῦ βίου διεξαγωγὴν ἐν τοῖς ὀρύγμασι
ποιούμενοι τοὺς ἐκ τῶν πολέμων κινδύνους
ἐξέφυγον. 
<milestone unit="section" n="6" />διὸ καὶ πρότερον μὲν Καρχηδόνιοι, μετὰ 
 δὲ ταῦτα Ῥωμαῖοι πολλάκις πολεμήσαντες τούτοις
τῆς προθέσεως διήμαρτον.
καὶ περὶ μὲν Ἰολάου καὶ Θεσπιαδῶν, ἔτι δὲ
τῆς ἀποικίας τῆς εἰς Σαρδόνα γενομένης ἀρκεσθησόμεθα
<pb id="v.1.p.444" />
τοῖς ῥηθεῖσι, περὶ δ᾽ Ἡρακλέους τὰ συνεχῆ τοῖς προειρημένοις προσθήσομεν.</p></div2>

<div2 type="chapter" n="31" org="uniform" sample="complete"><p><milestone unit="section" n="1" /> τελέσας γὰρ τοὺς
ἄθλους τὴν μὲν ἑαυτοῦ γυναῖκα Μεγάραν συνῴκισεν
Ἰολάῳ, διὰ τὴν περὶ τὰ τέκνα συμφορὰν ὑποπτευσάμενος
τὴν ἐξ ἐκείνης παιδοποιίαν, ἑτέραν δ᾽ ἐζήτει
πρὸς τέκνων γένεσιν ἀνύποπτον. διόπερ ἐμνήστευσεν
Ἰόλην τὴν Εὐρύτου τοῦ δυναστεύσαντος Οἰχαλίας.
<milestone unit="section" n="2" /> ὁ δ᾽ Εὔρυτος διὰ τὴν ἐκ τῆς Μεγάρας γενομένην
ἀτυχίαν εὐλαβηθείς, ἀπεκρίθη βουλεύσεσθαι περὶ
τοῦ γάμου. ὁ δ᾽ ἀποτυχὼν τῆς μνηστείας διὰ τὴν
ἀτιμίαν ἐξήλασε τὰς ἵππους τοῦ Εὐρύτου. <milestone unit="section" n="3" /> Ἰφίτου
δὲ τοῦ Εὐρύτου τὸ γεγονὸς ὑποπτεύσαντος καὶ
παραγενομένου κατὰ ζήτησιν τῶν ἵππων εἰς Τίρυνθα,
τοῦτον μὲν ἀναβιβάσας <del status="unremarkable">ὁ Ἡρακλῆς</del> ἐπί
τινα πύργον ὑψηλὸν ἐκέλευσεν ἀφορᾶν μή που νεμόμεναι
τυγχάνουσιν: οὐ δυναμένου δὲ κατανοῆσαι
τοῦ Ἰφίτου, φήσας αὐτὸν ψευδῶς κατῃτιᾶσθαι τὴν
κλοπὴν κατεκρήμνισεν ἀπὸ τοῦ πύργου. <milestone unit="section" n="4" /> διὰ δὲ τὸν
τούτου θάνατον Ἡρακλῆς νοσήσας παρῆλθεν εἰς
Πύλον πρὸς Νηλέα, καὶ παρεκάλεσεν αὐτὸν καθᾶραι
τὸν φόνον. ὁ μὲν οὖν Νηλεὺς βουλευσάμενος μετὰ
τῶν υἱῶν ἔλαβε πάντας πλὴν Νέστορος τοῦ νεωτάτου
συγκαταινοῦντας μὴ προσδέξασθαι τὸν καθαρμόν:
<milestone unit="section" n="5" /> ὁ δ᾽ Ἡρακλῆς τότε μὲν παρελθὼν πρὸς Δηίφοβον
τὸν Ἱππολύτου καὶ πείσας αὐτὸν ἐκαθάρθη, οὐ
δυνάμενος δ᾽ ἀπολυθῆναι τῆς νόσου ἐπηρώτησε τὸν
Ἀπόλλω περὶ τῆς θεραπείας. τούτου δὲ χρήσαντος
ὅτι ῥᾷον οὕτως ἀπολυθήσεται τῆς νόσου, εἰ πραθεὶς
<pb id="v.1.p.445" />
δικαίως τὴν ἑαυτοῦ τιμὴν ἀποδοίη τοῖς Ἰφίτου παισίν,
ἀναγκαζόμενος πείθεσθαι <del status="unremarkable">ὑπὸ τῆς νόσου</del> τῷ
χρησμῷ μετά τινων φίλων ἔπλευσεν εἰς τὴν Ἀσίαν.
ἐκεῖ δ᾽ ὑπομείνας ἑκουσίως ὑπό τινος τῶν φίλων
 ἐπράθη, καὶ παρθένου δοῦλος ἐγένετο Ὀμφάλης τῆς
Ἰαρδάνου, βασιλευούσης τῶν τότε Μαιόνων, νῦν
δὲ Λυδῶν ὀνομαζομένων. 
<milestone unit="section" n="6" />καὶ τὴν μὲν τιμὴν ὁ 
ἀποδόμενος τὸν Ἡρακλέα τοῖς Ἰφίτου παισὶν ἀπέδωκε
κατὰ τὸν χρησμόν, ὁ δ᾽ Ἡρακλῆς ὑγιασθεὶς
 καὶ δουλεύων τῇ Ὀμφάλῃ τοὺς κατὰ τὴν χώραν
λῃστεύοντας ἐκόλασε. 
<milestone unit="section" n="7" />τοὺς μὲν γὰρ ὀνομαζομένους 
Κέρκωπας, λῃστεύοντας καὶ πολλὰ κακὰ διεργαζομένους,
οὓς μὲν ἀπέκτεινεν, οὓς δὲ ζωγρήσας δεδεμένους
παρέδωκε τῇ Ὀμφάλῃ: Συλέα δὲ τοὺς
 παριόντας ξένους συναρπάζοντα καὶ τοὺς ἀμπελῶνας
σκάπτειν ἀναγκάζοντα τῷ σκαφείῳ πατάξας ἀπέκτεινεν:
Ἰτώνων δὲ λεηλατούντων πολλὴν τῆς ὑπὸ Ὀμφάλῃ
χώρας, τήν τε λείαν ἀφείλετο καὶ τὴν πόλιν,
ἐξ ἧς ἐποιοῦντο τὴν ὁρμήν, ἐκπορθήσας ἐξηνδραποδίσατο
 καὶ κατέσκαψεν. 
<milestone unit="section" n="8" />ἡ δ᾽ Ὀμφάλη ἀποδεχομένη 
τὴν ἀνδρείαν τὴν Ἡρακλέους, καὶ πυθομένη
τίς ἐστι καὶ τίνων, ἐθαύμασε τὴν ἀρετήν, ἐλεύθερον
δ᾽ ἀφεῖσα καὶ συνοικήσασα αὐτῷ Λάμον ἐγέννησε.
προϋπῆρχε δὲ τῷ Ἡρακλεῖ κατὰ τὸν τῆς δουλείας
 καιρὸν ἐκ δούλης υἱὸς Κλεόδαιος.
</p></div2>

<div2 type="chapter" n="32" org="uniform" sample="complete"><p><milestone unit="section" n="1" />μετὰ δὲ ταῦτα ἐπανελθὼν εἰς Πελοπόννησον
<pb id="v.1.p.446" />
ἐστράτευσεν εἰς Ἴλιον, ἐγκαλῶν Λαομέδοντι τῷ
βασιλεῖ. οὗτος γὰρ Ἡρακλέους στρατεύοντος μετὰ
Ἰάσονος ἐπὶ τὸ χρυσόμαλλον δέρος, καὶ τὸ κῆτος
ἀνελόντος, ἀπεστέρησε τῶν ὡμολογημένων ἵππων,
περὶ ὧν ἐν τοῖς Ἀργοναύτοις τὰ κατὰ μέρος μικρὸν
ὕστερον διέξιμεν. <milestone unit="section" n="2" /> καὶ τότε μὲν διὰ τὴν μετ᾽ Ἰάσονος
στρατείαν ἀσχοληθείς, ὕστερον δὲ λαβὼν καιρὸν
ἐπὶ τὴν Τροίαν ἐστράτευσεν, ὡς μέν τινές φασι,
ναυσὶ μακραῖς ὀκτωκαίδεκα, ὡς δὲ Ὅμηρος γέγραφεν,
ἓξ ταῖς ἁπάσαις, ἐν οἷς παρεισάγει τὸν υἱὸν αὐτοῦ
Τληπόλεμον λέγοντα
<quote rend="blockquote"><lb />ἀλλ᾽ οἷόν τινά φασι βίην Ἡρακληείην
<lb />εἶναι, ἐμὸν πατέρα θρασυμέμνονα, θυμολέοντα,
<lb />ὅς ποτε δεῦρ᾽ ἐλθὼν ἕνεχ᾽ ἵππων Λαομέδοντος
<lb />ἓξ οἴῃς σὺν νηυσὶ καὶ ἀνδράσι παυροτέροισιν
<lb />Ἰλίου ἐξαλάπαξε πόλιν, χήρωσε δ᾽ ἀγυιάς.</quote>
<milestone unit="section" n="3" /> ὁ δ᾽ οὖν Ἡρακλῆς καταπλεύσας εἰς τὴν Τρῳάδα
αὐτὸς μὲν μετὰ τῶν ἀρίστων προῆγεν ἐπὶ τὴν
πόλιν, ἐπὶ δὲ τῶν νεῶν ἀπέλιπεν ἡγεμόνα τὸν Ἀμφιαράου
υἱὸν Οἰκλέα. Λαομέδων δ᾽ ἀπροσδοκήτου
τῆς παρουσίας τῶν πολεμίων γενομένης δύναμιν
ἀξιόλογον συναγαγεῖν ἐξεκλείσθη διὰ τὴν ὀξύτητα
τῶν καιρῶν, ἀθροίσας δ᾽ ὅσους ἐδύνατο, μετὰ τούτων
ἦλθεν ἐπὶ τὰς ναῦς, ἐλπίζων, εἰ ταύτας ἐμπρήσειε,
τέλος ἐπιθήσειν τῷ πολέμῳ. τοῦ δὲ Οἰκλέους ἀπαντήσαντος,
ὁ μὲν στρατηγὸς Οἰκλῆς ἔπεσεν, οἱ δὲ
λοιποὶ συνδιωχθέντες εἰς τὰς ναῦς ἔφθασαν ἀναπλεύσαντες
<pb id="v.1.p.447" />
ἀπὸ τῆς γῆς. 
<milestone unit="section" n="4" />Λαομέδων δ᾽ ἐπανελθὼν 
καὶ πρὸς τῇ πόλει τοῖς μεθ᾽ Ἡρακλέους συμβαλὼν
αὐτός τε ἔπεσε καὶ τῶν συναγωνιζομένων οἱ πλείους:
Ἡρακλῆς δὲ τὴν πόλιν ἑλὼν κατὰ κράτος καὶ πολλοὺς
 ἐν χειρῶν νόμῳ κατασφάξας, Πριάμῳ τὴν
βασιλείαν ἀπέδωκε τῶν Ἰλιαδῶν διὰ τὴν δικαιοσύνην:

<milestone unit="section" n="5" />οὗτος γὰρ μόνος τῶν υἱῶν τοῦ Λαομέδοντος 
ἐναντιούμενος τῷ πατρὶ τὰς ἵππους ἀποδοῦναι
συνεβούλευσεν τῷ Ἡρακλεῖ κατὰ τὰς ἐπαγγελίας.
 ὁ δ᾽ Ἡρακλῆς ἐστεφάνωσε Τελαμῶνα ἀριστείοις,
δοὺς αὐτῷ τὴν Λαομέδοντος θυγατέρα Ἡσιόνην:
οὗτος γὰρ κατὰ τὴν πολιορκίαν πρῶτος βιασάμενος
εἰσέπεσεν εἰς τὴν πόλιν, Ἡρακλέους προσβαλόντος
κατὰ τὸ καρτερώτατον μέρος τοῦ τείχους τῆς ἀκροπόλεως.

</p></div2>

<div2 type="chapter" n="33" org="uniform" sample="complete"><p><milestone unit="section" n="1" />μετὰ δὲ ταῦτα Ἡρακλῆς μὲν ἐπανελθὼν εἰς
Πελοπόννησον ἐστράτευσεν ἐπ᾽ Αὐγέαν διὰ τὴν
ἀποστέρησιν τοῦ μισθοῦ: γενομένης δὲ μάχης πρὸς
τοὺς Ἠλείους, τότε μὲν ἄπρακτος ἐπανῆλθεν εἰς
 Ὤλενον πρὸς Δεξαμενόν: τῆς δὲ τούτου θυγατρὸς
 Ἱππολύτης συνοικιζομένης Ἀζᾶνι, συνδειπνῶν Ἡρακλῆς
καὶ θεασάμενος ἐν τοῖς γάμοις ὑβρίζοντα τὸν
Κένταυρον Εὐρυτίωνα καὶ τὴν Ἱππολύτην βιαζόμενον,
ἀπέκτεινεν. 
<milestone unit="section" n="2" />εἰς Τίρυνθα δὲ Ἡρακλέους ἐπανελθόντος, 
 Εὐρυσθεὺς αἰτιασάμενος αὐτὸν ἐπιβουλεύειν
τῇ βασιλείᾳ προσέταξεν ἀπελθεῖν ἐκ Τίρυνθος
αὐτόν τε καὶ τὴν Ἀλκμήνην καὶ Ἰφικλέα καὶ Ἰόλαον.
διόπερ ἀναγκασθεὶς ἔφυγε μετὰ τούτων καὶ κατῴκησε
<pb id="v.1.p.448" />
<milestone unit="section" n="3" /> τῆς Ἀρκαδίας ἐν Φενεῷ. ἐντεῦθεν δὲ ὁρμώμενος,
καὶ πυθόμενος ἐξ Ἤλιδος πομπὴν ἀποστέλλεσθαι
Ποσειδῶνι εἰς Ἰσθμόν, καὶ ταύτης ἀφηγεῖσθαι
Εὔρυτον τὸν Αὐγέου, προσπεσὼν ἄφνω τὸν Εὔρυτον
ἀπέκτεινε περὶ Κλεωνάς, ἔνθα νῦν ἐστιν ἱερὸν
Ἡρακλέους. <milestone unit="section" n="4" /> μετὰ δὲ ταῦτα στρατεύσας ἐπὶ τὴν
Ἦλιν τόν τε βασιλέα ἐφόνευσεν Αὐγέαν, καὶ τὴν
πόλιν ἑλὼν κατὰ κράτος Φυλέα τὸν Αὐγέου μετεπέμψατο,
καὶ τούτῳ τὴν βασιλείαν παρέδωκεν: ἦν
γὰρ ὑπὸ τοῦ πατρὸς πεφυγαδευμένος καθ᾽ ὃν καιρὸν
δικαστὴς γενόμενος τῷ πατρὶ πρὸς Ἡρακλέα περὶ
τοῦ μισθοῦ τὸ νίκημα ἀπέδωκεν Ἡρακλεῖ. <milestone unit="section" n="5" /> μετὰ δὲ
ταῦτα Ἱπποκόων μὲν ἐφυγάδευσεν ἐκ τῆς Σπάρτης
τὸν ἀδελφὸν Τυνδάρεων, Οἰωνὸν δὲ τὸν Λικυμνίου
φίλον ὄντα Ἡρακλέους οἱ υἱοὶ τοῦ Ἱπποκόωντος
εἴκοσι τὸν ἀριθμὸν ὄντες ἀπέκτειναν: ἐφ᾽ οἷς
ἀγανακτήσας Ἡρακλῆς ἐστράτευσεν ἐπ᾽ αὐτούς: μεγάλῃ
δὲ μάχῃ νικήσας παμπληθεῖς ἀπέκτεινε. τὴν
δὲ Σπάρτην ἑλὼν κατὰ κράτος, κατήγαγεν ἐπὶ τὴν
βασιλείαν Τυνδάρεων τὸν πατέρα τῶν Διοσκόρων,
καὶ τὴν βασιλείαν ὡς δορίκτητον Τυνδάρεῳ παρέθετο,
προστάξας τοῖς ἀφ᾽ ἑαυτοῦ γενομένοις φυλάττειν.
<milestone unit="section" n="6" /> ἔπεσον δ᾽ ἐν τῇ μάχῃ τῶν μὲν μεθ᾽ Ἡρακλέους
ὀλίγοι παντελῶς, ἐν οἷς ἦσαν ἐπιφανεῖς
ἄνδρες Ἴφικλος καὶ Κηφεὺς καὶ Κηφέως υἱοὶ τὸν
ἀριθμὸν ὄντες ἑπτακαίδεκα: τρεῖς γὰρ ἀπὸ τῶν
εἴκοσι μόνον διεσώθησαν: τῶν δ᾽ ἐναντίων αὐτός
<pb id="v.1.p.449" />
τε ὁ Ἱπποκόων καὶ μετ᾽ αὐτοῦ δέκα μὲν υἱοί, τῶν
δ᾽ ἄλλων Σπαρτιατῶν παμπληθεῖς. 
<milestone unit="section" n="7" />ἀπὸ δὲ ταύτης 
τῆς στρατείας ἐπανιὼν εἰς τὴν Ἀρκαδίαν, καὶ καταλύσας
παρὰ Ἄλεῳ τῷ βασιλεῖ, τῇ θυγατρὶ τούτου
 λάθρᾳ μιγεὶς Αὔγῃ καὶ ταύτην ποιήσας ἔγκυον εἰς
Στύμφαλον ἐπανῆλθεν. 
<milestone unit="section" n="8" />Ἄλεως δ᾽ ἀγνοῶν τὸ πεπραγμένον, 
ὡς ὁ τῆς γαστρὸς ὄγκος ἐμήνυσε τὴν
φθοράν, ἐζήτει τὸν φθείραντα. τῆς δ᾽ Αὔγης ἀποφαινομένης
ὅτι βιάσαιτο αὐτὴν Ἡρακλῆς, ἀπιστήσας
 τοῖς ὑπὸ ταύτης λεγομένοις ταύτην μὲν παρέδωκε
Ναυπλίῳ φίλῳ καθεστῶτι, καὶ προσέταξε καταποντίσαι.

<milestone unit="section" n="9" />Αὔγη δ᾽ ἀπαγομένη εἰς Ναυπλίαν, καὶ γενομένη 
 κατὰ τὸ Παρθένιον ὄρος, ὑπὸ τῶν ὠδίνων
καταβαρουμένη παρῆλθεν εἰς τὴν πλησίον ὕλην ὡς
 ἐπί τινα χρείαν ἀναγκαίαν: τεκοῦσα δὲ παιδίον ἄρρεν
ἀπέλιπε τὸ βρέφος εἴς τινας θάμνους κρύψασα.
μετὰ δὲ ταῦτα Αὔγη μὲν ἀπηλλάγη πρὸς τὸν Ναύπλιον,
καὶ καταντήσασα τῆς Ἀργείας εἰς τὸν ἐν
Ναυπλίᾳ λιμένα παραδόξου σωτηρίας ἔτυχεν: 
<milestone unit="section" n="10" />ὁ γὰρ 
 Ναύπλιος καταποντίσαι μὲν αὐτὴν κατὰ τὰς ἐντολὰς
οὐκ ἔκρινε, ξένοις δέ τισι Καρσὶν ἀναγομένοις
εἰς τὴν Ἀσίαν δωρήσασθαι: οὗτοι δ᾽ ἀπαγαγόντες
εἰς τὴν Ἀσίαν ἀπέδοντο τὴν Αὔγην τῷ βασιλεῖ τῆς
Μυσίας Τεύθραντι. 
<milestone unit="section" n="11" />τὸ δ᾽ ἀπολειφθὲν ἐν τῷ Παρθενίῳ 
 βρέφος ὑπὸ τῆς Αὔγης βουκόλοι τινὲς Κορύθου
τοῦ βασιλέως εὑρόντες ὑπό τινος ἐλάφου τῷ
μαστῷ τρεφόμενον, ἐδωρήσαντο τῷ δεσπότῃ. ὁ δὲ
<pb id="v.1.p.450" />
Κόρυθος παραλαβὼν τὸ παιδίον ἀσμένως ὡς ἴδιον
υἱὸν ἔτρεφε, προσαγορεύσας Τήλεφον ὰπὸ τῆς τρεφούσης
ἐλάφου. Τήλεφος δ᾽ ἀνδρωθεὶς καὶ τὴν μητέρα
μαθεῖν σπεύδων, παρῆλθεν εἰς Δελφούς, καὶ
χρησμὸν ἔλαβε πλεῖν εἰς τὴν Μυσίαν πρὸς Τεύθραντα
τὸν βασιλέα. <milestone unit="section" n="12" /> ἀνευρὼν δὲ τὴν μητέρα, καὶ γνωσθεὶς
τίνος ἦν πατρός, ἀποδοχῆς ἐτύγχανε τῆς μεγίστης.
ὁ δὲ Τεύθρας ἄπαις ὢν ἀρρένων παίδων
τὴν θυγατέρα Ἀργιόπην συνῴκισε τῷ Τηλέφῳ, καὶ
διάδοχον ἀπέδειξε τῆς βασιλείας.
</p></div2>

<div2 type="chapter" n="34" org="uniform" sample="complete"><p><milestone unit="section" n="1" /> Ἡρακλῆς δὲ μετὰ τὴν ἐν Φενεῷ κατοίκησιν ἔτει
πέμπτῳ, δυσφορῶν ἐπὶ τῷ τετελευτηκέναι Οἰωνὸν
τὸν Λικυμνίου καὶ Ἴφικλον τὸν ἀδελφόν, ἀπῆλθεν
ἑκουσίως ἐξ Ἀρκαδίας καὶ πάσης Πελοποννήσου.
συναπελθόντων δ᾽ αὐτῷ πολλῶν ἐκ τῆς Ἀρκαδίας,
ἀπῆλθε τῆς Αἰτωλίας εἰς Καλυδῶνα κἀκεῖ κατῴκησεν.
οὐκ ὄντων δ᾽ αὐτῷ παίδων γνησίων οὐδὲ γαμετῆς
γυναικός, ἔγημε Δηιάνειραν τὴν Οἰνέως, τετελευτηκότος
ἤδη Μελεάγρου. οὐκ ἀνοίκειον δ᾽ εἶναι νομίζομεν
βραχὺ παρεκβάντας ἡμᾶς ἀπαγγεῖλαι τὴν περὶ
τὸν Μελέαγρον περιπέτειαν. <milestone unit="section" n="2" /> Οἰνεὺς γάρ, γενομένης
εὐκαρπίας αὐτῷ τοῦ σίτου, τοῖς μὲν ἄλλοις θεοῖς
ἐτέλεσε θυσίας, μόνης δὲ τῆς Ἀρτέμιδος ὠλιγώρησεν:
δἰ ἣν αἰτίαν ἡ θεὸς αὐτῷ μηνίσασα τὸν διαβεβοημένον
Καλυδώνιον ὗν ἀνῆκεν, ὑπερφυῆ τὸ μέγεθος.
<milestone unit="section" n="3" /> οὗτος δὲ τὴν σύνεγγυς χώραν καταφθείρων τὰς
κτήσεις ἐλυμαίνετο: διόπερ Μελέαγρος ὁ Οἰνέως,
τὴν μὲν ἡλικίαν μάλιστα ἀκμάζων, ῥώμῃ δὲ καὶ
<pb id="v.1.p.451" />
ἀνδρείᾳ διαφέρων, παρέλαβε πολλοὺς τῶν ἀρίστων
ἐπὶ τὴν τούτου κυνηγίαν. πρώτου δὲ Μελεάγρου
τὸ θηρίον ἀκοντίσαντος, ὁμολογούμενον αὐτῷ τὸ
πρωτεῖον συνεχωρήθη: τοῦτο δ᾽ ἦν ἡ δορὰ τοῦ
 ζῴου. 
<milestone unit="section" n="4" />μετεχούσης δὲ τῆς κυνηγίας Ἀταλάντης τῆς 
Σχοινέως, ἐρασθεὶς αὐτῆς ὁ Μελέαγρος παρεχώρησε
τῆς δορᾶς καὶ τοῦ κατὰ τὴν ἀριστείαν ἐπαίνου.
 ἐπὶ δὲ τοῖς πραχθεῖσιν οἱ Θεστίου παῖδες συγκυνηγοῦντες
ἠγανάκτησαν, ὅτι ξένην γυναῖκα προετίμησεν
 αὐτῶν, παραπέμψας τὴν οἰκειότητα. διόπερ
ἀκυροῦντες τοῦ Μελεάγρου τὴν δωρεὰν ἐνήδρευσαν
Ἀταλάντῃ, καὶ κατὰ τὴν εἰς Ἀρκαδίαν ἐπάνοδον
ἐπιθέμενοι τὴν δορὰν ἀφείλοντο. 
<milestone unit="section" n="5" />Μελέαγρος δὲ 
διά τε τὸν πρὸς τὴν Ἀταλάντην ἔρωτα καὶ διὰ τὴν
 ἀτιμίαν παροξυνθείς, ἐβοήθησε τῇ Ἀταλάντῃ. καὶ
τὸ μὲν πρῶτον παρεκάλει τοὺς ἡρπακότας ἀποδοῦναι
τῇ γυναικὶ τὸ δοθὲν ἀριστεῖον: ὡς δ᾽ οὐ προσεῖχον,
ἀπέκτεινεν αὐτούς, ὄντας τῆς Ἀλθαίας ἀδελφούς.
διόπερ ἡ μὲν Ἀλθαία γενομένη περιαλγὴς ἐπὶ τῇ
 τῶν ὁμαίμων ἀναιρέσει ἀρὰς ἔθετο, καθ᾽ ἃς ἠξίωσεν
ἀποθανεῖν Μελέαγρον: καὶ τοὺς ἀθανάτους ὑπακούσαντας
ἐπενεγκεῖν αὐτῷ τὴν τοῦ βίου καταστροφήν.

<milestone unit="section" n="6" />ἔνιοι δὲ μυθολογοῦσιν ὅτι κατὰ τὴν Μελεάγρου γένεσιν 
τῇ Ἀλθαίᾳ τὰς Μοίρας καθ᾽ ὕπνον ἐπιστάσας
 εἰπεῖν ὅτι τότε τελευτήσει Μελέαγρος ὁ υἱὸς αὐτῆς,
ὅταν ὁ δαλὸς κατακαυθῇ. διόπερ τεκοῦσαν, καὶ
νομίσασαν ἐν τῇ τοῦ δαλοῦ φυλακῇ τὴν σωτηρίαν
<pb id="v.1.p.452" />
τοῦ τέκνου κεῖσθαι, τὸν δαλὸν ἐπιμελῶς τηρεῖν.
<milestone unit="section" n="7" /> ὕστερον δ᾽ ἐπὶ τῷ φόνῳ τῶν ἀδελφῶν παροξυνθεῖσαν
κατακαῦσαι τὸν δαλὸν καὶ τῷ Μελεάγρῳ
τῆς τελευτῆς αἰτίαν καταστῆναι: ἀεὶ δὲ μᾶλλον ἐπὶ
τοῖς πεπραγμένοις λυπουμένην τὸ τέλος ἀγχόνῃ τὸν βίον καταστρέψαι.</p></div2>

<div2 type="chapter" n="35" org="uniform" sample="complete"><p><milestone unit="section" n="1" /> ἅμα δὲ τούτοις πραττομένοις
Ἱππόνουν ἐν Ὠλένῳ πρὸς τὴν θυγατέρα Περίβοιαν,
φάσκουσαν αὑτὴν ἐξ Ἄρεος ὑπάρχειν ἔγκυον, διενεχθέντα
πέμψαι ταύτην εἰς Αἰτωλίαν πρὸς Οἰνέα
καὶ παρακελεύσασθαι ταύτην ἀφανίσαι τὴν ταχίστην.
<milestone unit="section" n="2" /> ὁ δ᾽ Οἰνεὺς ἀπολωλεκὼς προσφάτως υἱὸν καὶ γυναῖκα,
τὸ μὲν ἀποκτεῖναι τὴν Περίβοιαν ἀπέγνω,
γήμας δ᾽ αὐτὴν ἐγέννησεν υἱὸν Τυδέα.
τὰ μὲν οὖν περὶ Μελέαγρον καὶ Ἀλθαίαν, ἔτι
δ᾽ Οἰνέα τοιαύτης ἔτυχε διεξόδου. <milestone unit="section" n="3" /> Ἡρακλῆς δὲ τοῖς
Καλυδωνίοις βουλόμενος χαρίσασθαι τὸν Ἀχελῷον
ποταμὸν ἀπέστρεψε, καὶ ῥύσιν ἄλλην κατασκευάσας
ἀπέλαβε χώραν πολλὴν καὶ πάμφορον, ἀρδευομένην
ὑπὸ τοῦ προειρημένου ῥείθρου. <milestone unit="section" n="4" /> διὸ καὶ τῶν ποιητῶν
τινας μυθοποιῆσαι τὸ πραχθέν: παρεισήγαγον
γὰρ τὸν Ἡρακλέα πρὸς τὸν Ἀχελῷον συνάψαι μάχην,
ὡμοιωμένου τοῦ ποταμοῦ ταύρῳ, κατὰ δὲ τὴν συμπλοκὴν
θάτερον τῶν κεράτων κλάσαντα δωρήσασθαι
τοῖς Αἰτωλοῖς, ὃ προσαγορεῦσαι κέρας Ἀμαλθείας.
ἐν ᾧ πλάττουσι πλῆθος ὑπάρχειν πάσης ὀπωρινῆς
ὥρας, βοτρύων τε καὶ μήλων καὶ τῶν ἄλλων τῶν
<pb id="v.1.p.453" />
τοιούτων, αἰνιττομένων τῶν ποιητῶν κέρας μὲν τοῦ
Ἀχελῴου τὸ διὰ τῆς διώρυχος φερόμενον ῥεῖθρον,
τὰ δὲ μῆλα καὶ τὰς ῥόας καὶ τοὺς βότρυς δηλοῦν
τὴν καρποφόρον χώραν τὴν ὑπὸ τοῦ ποταμοῦ ἀρδευομένην
 καὶ τὸ πλῆθος τῶν καρποφορούντων
φυτῶν: Ἀμαλθείας δ᾽ εἶναι κέρας οἱονεί τινος ἀμαλακιστίας,
δἰ ἧς τὴν εὐτονίαν τοῦ κατασκευάσαντος δηλοῦσθαι.
</p></div2>

<div2 type="chapter" n="36" org="uniform" sample="complete"><p><milestone unit="section" n="1" />Ἡρακλῆς δὲ τοῖς Καλυδωνίοις συστρατεύσας ἐπὶ
 Θεσπρωτοὺς πόλιν τε Ἐφύραν κατὰ κράτος εἷλε
καὶ Φυλέα τὸν βασιλέα τῶν Θεσπρωτῶν ἀπέκτεινε.
λαβὼν δὲ αἰχμάλωτον τὴν θυγατέρα τοῦ Φυλέως
ἐπεμίγη ταύτῃ καὶ ἐτέκνωσε Τληπόλεμον. 
<milestone unit="section" n="2" />μετὰ δὲ 
τὸν Δηιανείρας γάμον τρισὶν ὕστερον ἔτεσι δειπνῶν
 παρ᾽ Οἰνεῖ, διακονοῦντος Εὐρυνόμου τοῦ Ἀρχιτέλους
υἱοῦ, παιδὸς τὴν ἡλικίαν, ἁμαρτάνοντος δ᾽ ἐν
τῷ διακονεῖν, πατάξας κονδύλῳ, καὶ βαρυτέρας τῆς
πληγῆς γενομένης, ἀπέκτεινεν ἀκουσίως τὸν παῖδα.

<milestone unit="section" n="3" />περιαλγὴς δὲ γενόμενος ἐπὶ τῷ πάθει πάλιν ἐκ 
 τῆς Καλυδῶνος ἑκουσίως ἔφυγε μετὰ τῆς γυναικὸς
Δηιανείρας καὶ Ὕλλου τοῦ ἐκ ταύτης, παιδὸς ὄντος
τὴν ἡλικίαν. ἐπεὶ δὲ πορευόμενος ἦλθε πρὸς τὸν
Εὐηνὸν ποταμὸν, κατέλαβε Νέσσον τὸν Κένταυρον
μισθοῦ διαβιβάζοντα τὸν ποταμόν. 
<milestone unit="section" n="4" />οὗτος δὲ πρώτην 
 διαβιβάσας τὴν Δηιάνειραν, καὶ διὰ τὸ κάλλος
ἐρασθείς, ἐπεχείρησε βιάσασθαι ταύτην. ἐπιβοωμένης
δ᾽ αὐτῆς τὸν ἄνδρα, ὁ μὲν Ἡρακλῆς ἐτόξευσε τὸν
Κένταυρον, ὁ δὲ Νέσσος μεταξὺ μισγόμενος, καὶ
<pb id="v.1.p.454" />
διὰ τὴν ὀξύτητα τῆς πληγῆς εὐθὺς ἀποθνήσκων,
ἔφησε τῇ Δηιανείρᾳ δώσειν φίλτρον, ὅπως μηδεμιᾷ
τῶν ἄλλων γυναικῶν Ἡρακλῆς θελήσῃ πλησιάσαι.
<milestone unit="section" n="5" /> παρεκελεύσατο οὖν λαβοῦσαν τὸν ἐξ αὑτοῦ πεσόντα
γόνον, καὶ τούτῳ προσμίξασαν ἔλαιον καὶ τὸ ἀπὸ
τῆς ἀκίδος ἀποστάζον αἷμα, χρῖσαι τὸν χιτῶνα τοῦ
Ἡρακλέους. οὗτος μὲν οὖν ταύτην τὴν ὑποθήκην
δοὺς τῇ Δηιανείρᾳ παραχρῆμα ἐξέπνευσεν. ἡ δὲ
κατὰ τὴν γενομένην ὑπὸ τοῦ Νέσσου παραγγελίαν
εἰς ἄγγος ἀναλαβοῦσα τὸν γόνον, καὶ τὴν ἀκίδα
βάψασα, λάθρᾳ τοῦ Ἡρακλέους ἐφύλαττεν. ὁ δὲ
διαβὰς τὸν ποταμὸν κατήντησε πρὸς Κήυκα τὸν
τῆς Τραχῖνος βασιλέα, καὶ μετὰ τούτου κατῴκησεν,
ἔχων τοὺς ἀεὶ συστρατεύοντας τῶν Ἀρκάδων.
</p></div2>

<div2 type="chapter" n="37" org="uniform" sample="complete"><p><milestone unit="section" n="1" /> μετὰ δὲ ταῦτα Φύλαντος τοῦ Δρυόπων βασιλέως
δόξαντος εἰς τὸ ἐν Δελφοῖς ἱερὸν παρανενομηκέναι,
στρατεύσας μετὰ Μηλιέων τόν τε βασιλέα τῶν Δρυόπων
ἀνεῖλε καὶ τοὺς ἄλλους ἐκ τῆς χώρας ἐξαναστήσας
Μηλιεῦσι παρέδωκε τὴν χώραν: τὴν δὲ
Φύλαντος θυγατέρα λαβὼν αἰχμάλωτον καὶ μιγεὶς
αὐτῇ υἱὸν Ἀντίοχον ἐγέννησεν. ἐτέκνωσε δὲ καὶ ἐκ
τῆς Δηιανείρας νεωτέρους τοῦ Ὕλλου υἱοὺς δύο,
<milestone unit="section" n="2" /> Γληνέα καὶ Ὁδίτην. τῶν δ᾽ ἐκπεσόντων Δρυόπων οἱ
μὲν εἰς τὴν Εὔβοιαν καταντήσαντες ἔκτισαν πόλιν
Κάρυστον, οἱ δ᾽ εἰς Κύπρον τὴν νῆσον πλεύσαντες
καὶ τοῖς ἐγχωρίοις ἀναμιχθέντες ἐνταῦθα κατῴκησαν,
οἱ δὲ λοιποὶ τῶν Δρυόπων καταφυγόντες ἐπὶ τὸν
Εὐρυσθέα βοηθείας ἔτυχον διὰ τὴν ἔχθραν τὴν
<pb id="v.1.p.455" />
πρὸς Ἡρακλέα: τούτου γὰρ αὐτοῖς συνεργοῦντος
τρεῖς πόλεις ᾤκισαν ἐν Πελοποννήσῳ, Ἀσίνην καὶ
Ἑρμιόνην, ἔτι δ᾽ Ἠιόνα. 
<milestone unit="section" n="3" />μετὰ δὲ τὴν Δρυόπων 
ἀνάστασιν, πολέμου συνεστῶτος τοῖς Δωριεῦσι τοῖς
 τὴν Ἑστιαιῶτιν καλουμένην οἰκοῦσιν, ὧν ἐβασίλευεν
Αἰγίμιος, καὶ τοῖς Λαπίθαις τοῖς περὶ τὸν Ὄλυμπον
ἱδρυμένοις, ὧν ἐδυνάστευε Κόρωνος ὁ Καινέως,
ὑπερεχόντων δὲ τῶν Λαπιθῶν πολὺ ταῖς δυνάμεσιν,
οἱ Δωριεῖς κατέφυγον ἐπὶ τὸν Ἡρακλέα, καὶ σύμμαχον
 αὐτὸν ἐκάλεσαν ἐπὶ τρίτῳ μέρει τῆς Δωρίδος
χώρας καὶ τῆς βασιλείας: πείσαντες δὲ κοινῇ τὴν
ἐπὶ τοὺς Λαπίθας στρατείαν ἐποιήσαντο. ὁ δ᾽ Ἡρακλῆς
ἔχων ἀεὶ τοὺς μεθ᾽ ἑαυτοῦ στρατεύσαντας
Ἀρκάδας, καὶ μετὰ τούτων χειρωσάμενος τοὺς Λαπίθας,
 αὐτόν τε τὸν βασιλέα Κόρωνον ἀνεῖλε καὶ
τῶν ἄλλων τοὺς πλείστους κατακόψας ἠνάγκασεν
ἐκχωρῆσαι τῆς ἀμφισβητησίμου χώρας. 
<milestone unit="section" n="4" />τούτων δὲ 
πραχθέντων, Αἰγιμίῳ μὲν τὸ ἐπιβάλλον τῆς χώρας
τρίτον μέρος παρέθετο καὶ παρεκελεύσατο φυλάττειν
 τοῖς ἀπ᾽ αὐτοῦ: ἐπανιὼν δ᾽ εἰς Τραχῖνα, καὶ προκληθεὶς
ὑπὸ Κύκνου τοῦ Ἄρεος, τοῦτον μὲν ἀπέκτεινεν,
ἐκ δὲ τῆς Ἰτώνου πορευόμενος καὶ διὰ τῆς
Πελασγιώτιδος γῆς βαδίζων Ὀρμενίῳ τῷ βασιλεῖ
συνέμιξεν, οὗ τὴν θυγατέρα ἐμνήστευεν Ἀστυδάμειαν:
 οὐ προσέχοντος δ᾽ αὐτοῦ διὰ τὸ ἔχειν αὐτὸν
γαμετὴν Δηιάνειραν τὴν Οἰνέως, στρατεύσας ἐπ᾽
αὐτὸν τήν τε πόλιν εἷλε καὶ τὸν ἀπειθοῦντα βασιλέα
<pb id="v.1.p.456" />
ἀπέκτεινε, τὴν δ᾽ Ἀστυδάμειαν αἰχμάλωτον λαβών,
<milestone unit="section" n="5" /> καὶ μιγεὶς αὐτῇ, Κτήσιππον υἱὸν ἐγέννησε. ταῦτα
δὲ διαπραξάμενος ἐστράτευσεν εἰς τὴν Οἰχαλίαν
ἐπὶ τοὺς Εὐρύτου παῖδας, ὅτι τὴν Ἰόλην μνηστεύσας
ἀπέτυχε: συναγωνιζομένων δ᾽ αὐτῷ τῶν Ἀρκάδων,
τήν τε πόλιν εἷλε καὶ τοὺς Εὐρύτου παῖδας ἀπέκτεινε,
Τοξέα καὶ Μολίονα καὶ Κλυτίον. λαβὼν
δὲ καὶ τὴν Ἰόλην αἰχμάλωτον ἀπῆλθε τῆς Εὐβοίας
ἐπὶ τὸ ἀκρωτήριον τὸ καλούμενον Κηναῖον.
</p></div2>

<div2 type="chapter" n="38" org="uniform" sample="complete"><p><milestone unit="section" n="1" /> ἐνταῦθα δὲ θυσίαν ἐπιτελῶν ἀπέστειλε Λίχαν
τὸν ὑπηρέτην εἰς Τραχῖνα πρὸς τὴν γυναῖκα Δηιάνειραν:
τούτῳ δὲ προστεταγμένον ἦν αἰτῆσαι χιτῶνα
καὶ ἱμάτιον, οἷς εἰώθει χρῆσθαι πρὸς τὰς θυσίας.
ἡ δὲ Δηιάνειρα πυθομένη τοῦ Λίχα τὴν πρὸς Ἰόλην
φιλοστοργίαν καὶ βουλομένη πλέον ἑαυτὴν ἀγαπᾶσθαι,
τὸν χιτῶνα ἔχρισε τῷ παρὰ τοῦ Κενταύρου
δεδομένῳ πρὸς ἀπώλειαν φίλτρῳ. <milestone unit="section" n="2" /> ὁ μὲν οὖν Λίχας
ἀγνοῶν περὶ τούτων ἀπήνεγκε τὴν ἐσθῆτα πρὸς τὴν
θυσίαν: ὁ δ᾽ Ἡρακλῆς ἐνδὺς τὸν κεχριμένον χιτῶνα,
καὶ κατ᾽ ὀλίγον τῆς τοῦ σηπτικοῦ φαρμάκου δυνάμεως
ἐνεργούσης, περιέπεσε συμφορᾷ τῇ μεγίστῃ.
τῆς γὰρ ἀκίδος τὸν ἐκ τῆς ἐχίδνης ἰὸν ἀνειληφυίας,
καὶ διὰ τοῦτο τοῦ χιτῶνος διὰ τὴν θερμασίαν τὴν
σάρκα τοῦ σώματος λυμαινομένου, περιαλγὴς γενόμενος
ὁ Ἡρακλῆς τὸν μὲν διακονήσαντα Λίχαν
ἀπέκτεινε, τὸ δὲ στρατόπεδον ἀπολύσας ἐπανῆλθεν
εἰς τὴν Τραχῖνα. <milestone unit="section" n="3" /> ἀεὶ δὲ μᾶλλον τῇ νόσῳ βαρυνόμενος
αὐτὸς μὲν ἀπέστειλεν εἰς Δελφοὺς Λικύμνιον
<pb id="v.1.p.457" />
καὶ Ἰόλαον ἐπερωτήσοντας τὸν Ἀπόλλωνα τί χρὴ
περὶ τῆς νόσου πράττειν, Δηιάνειρα δὲ τὸ μέγεθος
τῆς Ἡρακλέους συμφορᾶς καταπεπληγμένη, καὶ συνειδυῖα
ἑαυτῇ τὴν ἁμαρτίαν, ἀγχόνῃ τὸν βίον κατέστρεψεν.
 ὁ δὲ θεὸς ἔχρησε κομισθῆναι τὸν Ἡρακλέα
μετὰ τῆς πολεμικῆς διασκευῆς εἰς τὴν Οἴτην,
κατασκευάσαι δὲ πλησίον αὐτοῦ πυρὰν εὐμεγέθη:

<milestone unit="section" n="4" />περὶ δὲ τῶν λοιπῶν ἔφησε Διὶ μελήσειν. τῶν δὲ 
περὶ τὸν Ἰόλαον ποιησάντων τὰ προστεταγμένα καὶ
 ἐκ διαστήματος ἀποθεωρούντων τὸ ἀποβησόμενον, ὁ
μὲν Ἡρακλῆς ἀπογνοὺς τὰ καθ᾽ ἑαυτόν, καὶ παρελθὼν
εἰς τὴν πυράν, παρεκάλει τὸν ἀεὶ προσιόντα
ὑφάψαι τὴν πυράν. οὐδενὸς δὲ τολμῶντος ὑπακοῦσαι
μόνος Φιλοκτήτης ἐπείσθη: λαβὼν δὲ τῆς ὑπουργίας
 χάριν τὴν τῶν τόξων δωρεὰν ἧψε τὴν πυράν. εὐθὺς
δὲ καὶ κεραυνῶν ἐκ τοῦ περιέχοντος πεσόντων, ἡ
πυρὰ πᾶσα κατεφλέχθη. 
<milestone unit="section" n="5" />μετὰ δὲ ταῦτα οἱ μὲν περὶ 
τὸν Ἰόλαον ἐλθόντες ἐπὶ τὴν ὀστολογίαν, καὶ μηδὲν
ὅλως ὀστοῦν εὑρόντες, ὑπέλαβον τὸν Ἡρακλέα τοῖς
 χρησμοῖς ἀκολούθως ἐξ ἀνθρώπων εἰς θεοὺς μεθεστάσθαι:
</p></div2>

<div2 type="chapter" n="39" org="uniform" sample="complete"><p><milestone unit="section" n="1" /> διόπερ ὡς ἥρωι ποιήσαντες ἁγισμοὺς καὶ
χώματα κατασκευάσαντες ἀπηλλάγησαν εἰς Τραχῖνα.
μετὰ δὲ τούτους Μενοίτιος ὁ Ἄκτορος υἱός, φίλος
ὢν Ἡρακλεῖ, κάπρον καὶ ταῦρον καὶ κριὸν θύσας
 ὡς ἥρωι κατέδειξε κατ᾽ ἐνιαυτὸν ἐν Ὀποῦντι θύειν
καὶ τιμᾶν ὡς ἥρωα τὸν Ἡρακλέα. τὸ παραπλήσιον
δὲ καὶ τῶν Θηβαίων ποιησάντων, Ἀθηναῖοι πρῶτοι
τῶν ἄλλων ὡς θεὸν ἐτίμησαν θυσίαις τὸν Ἡρακλέα,
<pb id="v.1.p.458" />
καὶ τοῖς ἄλλοις ἀνθρώποις παράδειγμα τὴν ἑαυτῶν
εἰς τὸν θεὸν εὐσέβειαν ἀποδείξαντες προετρέψαντο
τὸ μὲν πρῶτον ἅπαντας Ἕλληνας, μετὰ δὲ ταῦτα
καὶ τοὺς κατὰ τὴν οἰκουμένην ἀνθρώπους ἅπαντας
ὡς θεὸν τιμᾶν τὸν Ἡρακλέα. <milestone unit="section" n="2" /> προσθετέον δ᾽ ἡμῖν
τοῖς εἰρημένοις ὅτι μετὰ τὴν ἀποθέωσιν αὐτοῦ Ζεὺς
Ἥραν μὲν ἔπεισεν υἱοποιήσασθαι τὸν Ἡρακλέα καὶ
τὸ λοιπὸν εἰς τὸν ἅπαντα χρόνον μητρὸς εὔνοιαν
παρέχεσθαι, τὴν δὲ τέκνωσιν γενέσθαι φασὶ τοιαύτην:
τὴν Ἥραν ἀναβᾶσαν ἐπὶ κλίνην καὶ τὸν
Ἡρακλέα προσλαβομένην πρὸς τὸ σῶμα διὰ τῶν
ἐνδυμάτων ἀφεῖναι πρὸς τὴν γῆν, μιμουμένην τὴν
ἀληθινὴν γένεσιν: ὅπερ μέχρι τοῦ νῦν ποιεῖν τοὺς
βαρβάρους ὅταν θετὸν υἱὸν ποιεῖσθαι βούλωνται.
<milestone unit="section" n="3" /> τὴν δ᾽ Ἥραν μετὰ τὴν τέκνωσιν μυθολογοῦσι συνοικίσαι
τὴν Ἥβην τῷ Ἡρακλεῖ, περὶ ἧς καὶ τὸν
ποιητὴν τεθεικέναι κατὰ τὴν Νεκυίαν
εἴδωλον, αὐτὸς δὲ μετ᾽ ἀθανάτοισι θεοῖσι
τέρπεται ἐν θαλίαις καὶ ἔχει καλλίσφυρον Ἥβην.
<milestone unit="section" n="4" /> τὸν δ᾽ οὖν Ἡρακλέα λέγουσι καταλεγόμενον ὑπὸ τοῦ
Διὸς εἰς τοὺς δώδεκα θεοὺς μὴ προσδέξασθαι τὴν
τιμὴν ταύτην: ἀδύνατον γὰρ ἦν τοῦτον καταλεχθῆναι
μὴ πρότερον ἑνὸς τῶν δώδεκα θεῶν ἐκβληθέντος:
ἄτοπον οὖν εἶναι προσδέξασθαι τιμὴν ἑτέρῳ
θεῷ φέρουσαν ἀτιμίαν.
περὶ μὲν οὖν Ἡρακλέους εἰ καὶ πεπλεονάκαμεν,
ἀλλ᾽ οὖν οὐδὲν τῶν μυθολογουμένων περὶ αὐτοῦ
<pb id="v.1.p.459" />
</p></div2>

<div2 type="chapter" n="40" org="uniform" sample="complete"><p><milestone unit="section" n="1" />παραλελοίπαμεν. περὶ δὲ τῶν Ἀργοναυτῶν, ἐπειδὴ
τούτοις Ἡρακλῆς συνεστράτευσεν, οἰκεῖον ἂν εἴη
διελθεῖν περὶ αὐτῶν.
Ἰάσονα γενέσθαι λέγουσιν υἱὸν μὲν Αἴσονος,
 ἀδελφιδοῦν δὲ Πελίου τοῦ Θετταλῶν βασιλέως,
ῥώμῃ δὲ σώματος καὶ ψυχῆς λαμπρότητι διενέγκαντα
τῶν ἡλικιωτῶν ἐπιθυμῆσαί τι πρᾶξαι μνήμης ἄξιον.

<milestone unit="section" n="2" />ὁρῶντα δὲ τῶν πρὸ αὐτοῦ Περσέα καὶ τινας ἄλλους 
 διὰ τὰς ὑπερορίους στρατείας καὶ τὸ παράβολον
 τῶν ἄθλων δόξης ἀειμνήστου τετευχότας, ζηλῶσαι
τὰς προαιρέσεις αὐτῶν. διὸ καὶ τὴν ἐπιβολὴν ἀνακοινωσάμενον
τῷ βασιλεῖ ταχέως λαβεῖν αὐτὸν
συγκάταινον, οὐχ οὕτω τοῦ Πελίου σπεύδοντος προαγαγεῖν
εἰς ἐπιφάνειαν τὸν νεανίσκον ὡς ἐλπίζοντος
 ἐν ταῖς παραβόλοις στρατείαις διαφθαρήσεσθαι:

<milestone unit="section" n="3" />αὐτὸν μὲν γὰρ ἐκ φύσεως ἐστερῆσθαι παίδων ἀρρένων, 
τὸν δ᾽ ἀδελφὸν εὐλαβεῖσθαι μήποτε συνεργὸν
ἔχων τὸν υἱὸν ἐπίθηται τῇ βασιλείᾳ. κρύπτοντα
δὲ τὴν ὑποψίαν ταύτην, καὶ τὰ πρὸς τὴν
 στρατείαν χρήσιμα χορηγήσειν ἐπαγγειλάμενον, παρακαλεῖν
ἆθλον τελέσαι στειλάμενον τὸν πλοῦν εἰς
Κόλχους ἐπὶ τὸ διαβεβοημένον τοῦ κριοῦ δέρος χρυσόμαλλον.

<milestone unit="section" n="4" />τὸν δὲ Πόντον κατ᾽ ἐκείνους τοὺς χρόνους 
περιοικούμενον ὑπὸ ἐθνῶν βαρβάρων καὶ
 παντελῶς ἀγρίων ἄξενον προσαγορεύεσθαι, ξενοκτονούντων
τῶν ἐγχωρίων τοὺς καταπλέοντας. 
<milestone unit="section" n="5" />Ἰάσονα 
δὲ δόξης ὀρεγόμενον καὶ τὸν ἆθλον δυσέφικτον
<pb id="v.1.p.460" />
μέν, οὐ κατὰ πᾶν δ᾽ ἀδύνατον κρίνοντα, καὶ διὰ
τοῦτο μᾶλλον αὐτὸν ἐπιφανέστερον ἔσεσθαι διαλαμβάνοντα,
παρασκευάσασθαι τὰ πρὸς τὴν ἐπιβολήν.
</p></div2>

<div2 type="chapter" n="41" org="uniform" sample="complete"><p><milestone unit="section" n="1" /> καὶ πρῶτον μὲν περὶ τὸ Πήλιον ναυπηγήσασθαι
σκάφος, πολὺ τῷ μεγέθει καὶ τῇ λοιπῇ
κατασκευῇ τὴν τότε συνήθειαν ὑπερβάλλον, διὰ τὸ
σχεδίαις πλεῖν τοὺς τότε ἀνθρώπους καὶ μικροῖς
παντελῶς ἀκατίοις. διὸ καὶ τῶν ἰδόντων αὐτὸ τότε
καταπληττομένων, καὶ τῆς φήμης διαδοθείσης κατὰ
τὴν Ἑλλάδα περί τε τοῦ ἄθλου καὶ τῆς κατὰ τὴν
ναυπηγίαν ἐπιβολῆς, οὐκ ὀλίγους τῶν ἐν ὑπεροχαῖς
νεανίσκων ἐπιθυμῆσαι μετασχεῖν τῆς στρατείας. <milestone unit="section" n="2" /> Ἰάσονα
δὲ καθελκύσαντα τὸ σκάφος καὶ κοσμήσαντα
πᾶσι τοῖς ἀνήκουσι πρὸς ἔκπληξιν λαμπρῶς, ἐκλέξαι
τῶν ὀρεγομένων τῆς αὐτῆς προαιρέσεως τοὺς
ἐπιφανεστάτους ἀριστεῖς, ὥστε σὺν αὐτῷ τοὺς ἅπαντας
εἶναι πεντήκοντα καὶ τέτταρας. τούτων δ᾽
ὑπάρχειν ἐνδοξοτάτους Κάστορα καὶ Πολυδεύκην,
ἔτι δ᾽ Ἡρακλέα καὶ Τελαμῶνα, πρὸς δὲ τούτοις
Ὀρφέα καὶ τὴν Σχοινέως Ἀταλάντην, ἔτι δὲ τοὺς
Θεσπίου παῖδας καὶ αὐτὸν τὸν στελλόμενον τὸν
πλοῦν ἐπὶ τὴν Κολχίδα. <milestone unit="section" n="3" /> τὴν δὲ ναῦν Ἀργὼ προσαγορευθῆναι
κατὰ μέν τινας τῶν μυθογράφων ἀπὸ
τοῦ τὸ σκάφος ἀρχιτεκτονήσαντος Ἄργου καὶ συμπλεύσαντος
ἕνεκα τοῦ θεραπεύειν ἀεὶ τὰ πονοῦντα
μέρη τῆς νεώς, ὡς δ᾽ ἔνιοι λέγουσιν ἀπὸ τῆς περὶ
τὸ τάχος ὑπερβολῆς, ὡς ἂν τῶν ἀρχαίων ἀργὸν τὸ
ταχὺ προσαγορευόντων. τοὺς δ᾽ οὖν ἀριστεῖς συνελθόντας
<pb id="v.1.p.461" />
ἑλέσθαι σφῶν αὐτῶν στρατηγὸν Ἡρακλέα,
</p></div2>

<div2 type="chapter" n="42" org="uniform" sample="complete"><p><milestone unit="section" n="1" />προκρίναντας κατ᾽ ἀνδρείαν. ἔπειτ᾽ ἐκ τῆς Ἰωλκοῦ
τὸν ἔκπλουν ποιησαμένους, καὶ παραλλάξαντας
τόν τε Ἄθω καὶ Σαμοθρᾴκην, χειμῶνι περιπεσεῖν,
 καὶ προσενεχθῆναι τῆς Τρῳάδος πρὸς Σίγειον. ἐνταῦθα
δ᾽ αὐτῶν τὴν ἀπόβασιν ποιησαμένων, εὑρεθῆναί
φασι παρθένον δεδεμένην παρὰ τὸν αἰγιαλὸν
διὰ τοιαύτας αἰτίας. 
<milestone unit="section" n="2" />λέγεται τὸν Ποσειδῶνα διὰ 
τὴν μυθολογουμένην τῶν Τρωικῶν τειχῶν κατασκευὴν
 μηνίσαντα Λαομέδοντι τῷ βασιλεῖ κῆτος
ἀνεῖναι ἐκ τοῦ πελάγους πρὸς τὴν χώραν: ὑπὸ δὲ
τούτου τούς τε παρὰ τὸν αἰγιαλὸν διατρίβοντας καὶ
τοὺς γεωργοῦντας τὴν παραθαλάττιον παραδόξως
συναρπάζεσθαι: πρὸς δὲ τούτοις λοιμὸν ἐμπεσεῖν
 εἰς τὰ πλήθη καὶ καρπῶν παντελῆ φθοράν, ὥστε
πάντας ἐκπλήττεσθαι τὸ μέγεθος τῆς περιστάσεως.

<milestone unit="section" n="3" />διὸ καὶ συντρεχόντων τῶν ὄχλων εἰς ἐκκλησίαν καὶ 
ζητούντων ἀπαλλαγὴν τῶν ἀτυχημάτων, λέγεται τὸν
βασιλέα πέμψαι πρὸς τὸν Ἀπόλλω τοὺς ἐπερωτήσοντας
 περὶ τῶν συμβεβηκότων. ἐκπεσόντος οὖν
χρησμοῦ μῆνιν ὑπάρχειν Ποσειδῶνος, καὶ τότε ταύτην
λήξειν ὅταν οἱ Τρῶες τὸ λαχὸν τῶν τέκνων ἑκουσίως
παραδῶσι βορὰν τῷ κήτει, φασὶν ἁπάντων
εἰς τὸν κλῆρον ἐμβαινόντων ἐπανελθεῖν εἰς Ἡσιόνην
 τὴν τοῦ βασιλέως θυγατέρα: 
<milestone unit="section" n="4" />διόπερ τὸν Λαομέδοντα 
συναναγκασθέντα παραδοῦναι τὴν παρθένον
καὶ δεσμοῖς καταλαβόμενον ἀπολιπεῖν παρὰ τὸν
αἰγιαλόν. 
<milestone unit="section" n="5" />ἐνταῦθα δὲ τὸν μὲν Ἡρακλέα μετὰ τῶν Ἀργοναυτῶν 
<pb id="v.1.p.462" />
τὴν ἀπόβασιν ποιησάμενον, καὶ μαθόντα
παρὰ τῆς κόρης τὴν περιπέτειαν, ἀναρρῆξαι μὲν
τοὺς περὶ τὸ σῶμα δεσμούς, ἀναβάντα δ᾽ εἰς τὴν
πόλιν ἐπαγγείλασθαι τῷ βασιλεῖ διαφθερεῖν τὸ κῆτος.
<milestone unit="section" n="6" /> τοῦ δὲ Λαομέδοντος ἀποδεξαμένου τὸν λόγον
καὶ δωρεὰν δώσειν ἐπαγγειλαμένου τὰς ἀνικήτους
ἵππους, φασὶ τὸ μὲν κῆτος ὑφ᾽ Ἡρακλέους ἀναιρεθῆναι,
τῇ δ᾽ Ἡσιόνῃ δοθῆναι τὴν ἐξουσίαν εἴτε
βούλοιτο μετὰ τοῦ σώσαντος ἀπελθεῖν εἴτε μετὰ
τῶν γονέων καταμένειν ἐν τῇ πατρίδι. τὴν μὲν
οὖν κόρην ἑλέσθαι τὸν μετὰ τοῦ ξένου βίον, οὐ
μόνον τὴν εὐεργεσίαν τῆς συγγενείας προκρίνασαν,
ἀλλὰ καὶ φοβουμένην μὴ πάλιν φανέντος κήτους
πρὸς τὴν ὁμοίαν ὑπὸ τῶν πολιτῶν ἐκτεθῇ τιμωρίαν.
<milestone unit="section" n="7" /> τὸν δ᾽ Ἡρακλέα δώροις καὶ τοῖς προσήκουσι ξενίοις
λαμπρῶς τιμηθέντα τὴν Ἡσιόνην καὶ τὰς ἵππους
παραθέσθαι τῷ Λαομέδοντι, συνταξάμενον μετὰ
τὴν ἐκ Κόλχων ἐπάνοδον ἀπολήψεσθαι, αὐτὸν δ᾽
ἀναχθῆναι μετὰ τῶν Ἀργοναυτῶν κατὰ σπουδὴν
ἐπὶ τὸν προκείμενον ἆθλον.
</p></div2>

<div2 type="chapter" n="43" org="uniform" sample="complete"><p><milestone unit="section" n="1" /> ἐπιγενομένου δὲ μεγάλου χειμῶνος, καὶ τῶν
ἀριστέων ἀπογινωσκόντων τὴν σωτηρίαν, φασὶν
Ὀρφέα, τῆς τελετῆς μόνον τῶν συμπλεόντων μετεσχηκότα,
ποιήσασθαι τοῖς Σαμόθρᾳξι τὰς ὑπὲρ τῆς
σωτηρίας εὐχάς. <milestone unit="section" n="2" /> εὐθὺς δὲ τοῦ πνεύματος ἐνδόντος,
καὶ δυοῖν ἀστέρων ἐπὶ τὰς τῶν Διοσκόρων
κεφαλὰς ἐπιπεσόντων, ἅπαντας μὲν ἐκπλαγῆναι τὸ
παράδοξον, ὑπολαβεῖν δὲ θεῶν προνοίᾳ τῶν κινδύνων
<pb id="v.1.p.463" />
ἑαυτοὺς ἀπηλλάχθαι. διὸ καὶ τοῖς ἐπιγινομένοις
παραδοσίμου γεγενημένης τῆς περιπετείας,
ἀεὶ τοὺς χειμαζομένους τῶν πλεόντων εὐχὰς μὲν
τίθεσθαι τοῖς Σαμόθρᾳξι, τὰς δὲ τῶν ἀστέρων παρουσίας
 ἀναπέμπειν εἰς τὴν τῶν Διοσκόρων ἐπιφάνειαν.

<milestone unit="section" n="3" />οὐ μὴν ἀλλὰ τότε λήξαντος τοῦ χειμῶνος 
ἀποβῆναι μὲν τοὺς ἀριστεῖς τῆς Θρᾴκης εἰς τὴν
ὑπὸ Φινέως βασιλευομένην χώραν, περιπεσεῖν δὲ
δυσὶ νεανίσκοις ἐπὶ τιμωρίᾳ διωρυγμένοις καὶ μάστιξι
 πληγὰς συνεχεῖς λαμβάνουσι: τούτους δ᾽ ὑπάρχειν
Φινέως υἱοὺς καὶ Κλεοπάτρας, ἥν φασιν ἐξ
Ὠρειθυίας τῆς Ἐρεχθέως γεννηθῆναι καὶ Βορέου,
διὰ <del status="unremarkable">δὲ</del> μητρυιᾶς τόλμαν καὶ διαβολὰς ψευδεῖς τυγχάνοντας
ὑπὸ τοῦ πατρὸς ἀδίκως τῆς προειρημένης
 τιμωρίας: 
<milestone unit="section" n="4" />τὸν γὰρ Φινέα γεγαμηκότα Ἰδαίαν τὴν 
Δαρδάνου τοῦ Σκυθῶν βασιλέως θυγατέρα, καὶ
διὰ τὸν πρὸς αὐτὴν ἔρωτα πάντα χαριζόμενον, πιστεῦσαι
διότι τῇ μητρυιᾷ βίαν ἐφ᾽ ὕβρει προσήγαγον
οἱ πρόγονοι, βουλόμενοι τῇ μητρὶ χαρίζεσθαι.
 
<milestone unit="section" n="5" />τῶν δὲ περὶ τὸν Ἡρακλέα παραδόξως ἐπιφανέντων, 
φασὶ τοὺς μὲν ἐν ταῖς ἀνάγκαις ὄντας ἐπικαλέσασθαι
καθάπερ θεοὺς τοὺς ἀριστεῖς, καὶ τὰς αἰτίας
δηλώσαντας τῆς τοῦ πατρὸς παρανομίας δεῖσθαι τῶν ἀτυχημάτων αὐτοὺς ἐξελέσθαι.</p></div2>

<div2 type="chapter" n="44" org="uniform" sample="complete"><p><milestone unit="section" n="1" />τὸν δὲ Φινέα πικρῶς
 ἀπαντήσαντα τοῖς ξένοις παραγγεῖλαι μηδὲν
τῶν καθ᾽ ἑαυτὸν πολυπραγμονεῖν: μηδένα γὰρ πατέρα
λαβεῖν παρ᾽ υἱῶν ἑκουσίως τιμωρίαν, εἰ μὴ
τῷ μεγέθει τῶν ἀδικημάτων ὑπέρθοιντο τὴν φυσικὴν
<pb id="v.1.p.464" />
<milestone unit="section" n="2" /> τῶν γονέων εἰς τέκνα φιλοστοργίαν. ἐνταῦθα
συμπλέοντας τοῖς περὶ τὸν Ἡρακλέα τοὺς ἐπικαλουμένους
μὲν Βορεάδας, ἀδελφοὺς δ᾽ ὄντας Κλεοπάτρας,
λέγεται διὰ τὴν συγγένειαν πρώτους ὁρμῆσαι
πρὸς τὴν βοήθειαν, καὶ τοὺς μὲν περικειμένους
τοῖς νεανίσκοις δεσμοὺς περιρρῆξαι, τοὺς δ᾽ ἐναντιουμένους
τῶν βαρβάρων ἀποκτεῖναι. <milestone unit="section" n="3" /> ὁρμήσαντος
δὲ τοῦ Φινέως πρὸς μάχην, καὶ τοῦ πλήθους τῶν
Θρᾳκῶν συνδραμόντος, φασὶ τὸν Ἡρακλέα πάντων
ἄριστα διαγωνισάμενον αὐτόν τε τὸν Φινέα
καὶ τῶν ἄλλων οὐκ ὀλίγους ἀνελεῖν, τὸ δὲ τελευταῖν, τὸ δὲ τελευταῖον
κρατήσαντα τῶν βασιλείων τὴν μὲν Κλεοπάτραν
<del status="unremarkable">ἐκ</del> τὴς φυλακῆς προαγαγεῖν, τοῖς δε Φινείδαις
ἀποκαταστῆσαι τὴν πατρῴαν ἀρχήν: βουλομένων
δ᾽ αὐτῶν τὴν μητρυιὰν μετ᾽ αἰκίας ἀποκτεῖναι,
πεῖσαι τῆς μὲν τιμωρίας ταύτης ἀποστῆναι, πρὸς
δὲ τὸν πατέρα πέμψαντας εἰς τὴν Σκυθίαν ἐκεῖνον
παρακαλέσαι τῶν εἰς αὐτοὺς ἀνομημάτων λαβεῖν
κόλασιν. <milestone unit="section" n="4" /> οὗ γενηθέντος τὸν μὲν Σκύθην τῆς θυγατρὸς
καταγνῶναι θάνατον, τοὺς δ᾽ ἐκ τῆς Κλεοπάτρας
υἱοὺς ἀπενέγκασθαι παρὰ τοῖς Θρᾳξὶ δόξαν
ἐπιεικείας. οὐκ ἀγνοῶ δὲ διότι τινὲς τῶν μυθογράφων
τυφλωθῆναί φασι τοὺς Φινείδας ὑπὸ τοῦ πατρός,
καὶ τὸν Φινέα τῆς ὁμοίας τυχεῖν συμφορᾶς
ὑπὸ Βορέου. <milestone unit="section" n="5" /> ὁμοίως δὲ καὶ τὸν Ἡρακλέα τινὲς
παραδεδώκασι πρὸς ὑδρείαν ἐξελθόντα κατὰ τὴν
Ἀσίαν ὑπὸ τῶν Ἀργοναυτῶν ἐπὶ τῆς χώρας ἀπολειφθῆναι.
καθόλου δὲ τοὺς παλαιοὺς μύθους οὐχ
<pb id="v.1.p.465" />
ἁπλῆν οὐδὲ συμπεφωνημένην ἱστορίαν ἔχειν συμβέβηκε:

<milestone unit="section" n="6" />διόπερ οὐ χρὴ θαυμάζειν, ἐάν τινα τῶν 
ἀρχαιολογουμένων μὴ συμφώνως ἅπασι τοῖς ποιηταῖς
καὶ συγγραφεῦσι συγκρίνωμεν. οὐ μὴν ἀλλὰ
 καὶ τοὺς Φινείδας λέγεται τὴν βασιλείαν παραδόντας
τῇ μητρὶ Κλεοπάτρᾳ συστρατεῦσαι τοῖς ἀριστεῦσιν.

<milestone unit="section" n="7" />ἀναχθέντας δ᾽ αὐτοὺς ἐκ τῆς Θρᾴκης καὶ κομισθέντας 
εἰς τὸν Πόντον προσχεῖν τῇ Ταυρικῇ,
τὴν ἀγριότητα τῶν ἐγχωρίων ἀγνοοῦντας: νόμιμον
 γὰρ εἶναι τοῖς τὴν χώραν ταύτην οἰκοῦσι βαρβάροις
θύειν Ἀρτέμιδι Ταυροπόλῳ τοὺς καταπλέοντας ξένους:
παρ᾽ οἷς φασι τὴν Ἰφιγένειαν ἐν τοῖς ὕστερον
χρόνοις ἱέρειαν τῆς εἰρημένης θεοῦ κατασταθεῖσαν
θύειν τοὺς ἁλισκομένους.
</p></div2>

<div2 type="chapter" n="45" org="uniform" sample="complete"><p><milestone unit="section" n="1" /> ἐπιζητούσης δὲ τῆς ἱστορίας τὰς τῆς ξενοκτονίας
αἰτίας, ἀναγκαῖον βραχέα διελθεῖν, ἄλλως τε
καὶ τῆς παρεκβάσεως οἰκείας ἐσομένης ταῖς τῶν
Ἀργοναυτῶν πράξεσι. φασὶ γὰρ Ἡλίου δύο γενέσθαι
παῖδας, Αἰήτην τε καὶ Πέρσην: τούτων δὲ τὸν μὲν
 Αἰήτην βασιλεῦσαι τῆς Κολχίδος, τὸν δ᾽ ἕτερον τῆς
Ταυρικῆς, ἀμφοτέρους δὲ διενεγκεῖν ὠμότητι. 
<milestone unit="section" n="2" />καὶ 
Πέρσου μὲν Ἑκάτην γενέσθαι θυγατέρα, τόλμῃ καὶ
παρανομίᾳ προέχουσαν τοῦ πατρός: φιλοκύνηγον
δ᾽ οὖσαν ἐν ταῖς ἀποτυχίαις ἀνθρώπους ἀντὶ τῶν
 θηρίων κατατοξεύειν. φιλότεχνον δ᾽ εἰς φαρμάκων
θανασίμων συνθέσεις γενομένην τὸ καλούμενον
ἀκόνιτον ἐξευρεῖν, καὶ τῆς ἑκάστου δυνάμεως πεῖραν
λαμβάνειν μίσγουσαν ταῖς διδομέναις τοῖς ξένοις
<pb id="v.1.p.466" />
τροφαῖς. ἐμπειρίαν δὲ μεγάλην ἐν τούτοις ἔχουσαν
πρῶτον μὲν τὸν πατέρα φαρμάκῳ διαφθεῖραι καὶ
διαδέξασθαι τὴν βασιλείαν, ἔπειτ᾽ Ἀρτέμιδος ἱερὸν
ἱδρυσαμένην καὶ τοὺς καταπλέοντας ξένους θύεσθαι
τῇ θεῷ καταδείξασαν ἐπ᾽ ὠμότητι διονομασθῆναι.
<milestone unit="section" n="3" /> μετὰ δὲ ταῦτα συνοικήσασαν Αἰήτῃ γεννῆσαι δύο
θυγατέρας, Κίρκην τε καὶ Μήδειαν, ἔτι δ᾽ υἱὸν
Αἰγιαλέα. καὶ τὴν μὲν Κίρκην εἰς φαρμάκων παντοδαπῶν
ἐπίνοιαν ἐκτραπεῖσαν ἐξευρεῖν ῥιζῶν παντοίας
φύσεις καὶ δυνάμεις ἀπιστουμένας: οὐκ ὀλίγα
μὲν γὰρ ὑπὸ τῆς μητρὸς Ἑκάτης διδαχθῆναι, πολὺ
δὲ πλείω διὰ τῆς ἰδίας ἐπιμελείας ἐξευροῦσαν μηδεμίαν
ὑπερβολὴν ἀπολιπεῖν ἑτέρᾳ πρὸς ἐπίνοιαν
φαρμακείας. <milestone unit="section" n="4" /> δοθῆναι δ᾽ αὐτὴν εἰς γάμον τῷ βασιλεῖ
τῶν Σαρματῶν, οὓς ἔνιοι Σκύθας προσαγορεύουσι.
καὶ τὸ μὲν πρῶτον τὸν ἄνδρα φαρμάκοις
ἀνελεῖν, μετὰ δὲ ταῦτα τὴν βασιλείαν
διαδεξαμένην πολλὰ κατὰ τῶν ἀρχομένων ὠμὰ
πρᾶξαι καὶ βίαια. <milestone unit="section" n="5" /> διόπερ ἐκπεσοῦσαν τῆς βασιλείας
κατὰ μέν τινας τῶν μυθογράφων φυγεῖν ἐπὶ
τὸν ὠκεανόν, καὶ νῆσον ἔρημον καταλαβομένην ἐνταῦθα
μετὰ τῶν συμφυγουσῶν γυναικῶν καθιδρυθῆναι,
κατὰ δέ τινας τῶν ἱστορικῶν ἐκλιποῦσαν
τὸν Πόντον κατοικῆσαι τῆς Ἰταλίας ἀκρωτήριον τὸ
μέχρι τοῦ νῦν ἀπ᾽ ἐκείνης Κίρκαιον ὀνομαζόμενον.
</p></div2>

<div2 type="chapter" n="46" org="uniform" sample="complete"><p><milestone unit="section" n="1" /> τὴν δὲ Μήδειαν ἱστοροῦσι μαθεῖν παρά τε τῆς μητρὸς
καὶ τῆς ἀδελφῆς ἁπάσας τὰς τῶν φαρμάκων
δυνάμεις, προαιρέσει δ᾽ ἐναντιωτάτῃ χρῆσθαι: διατελεῖν
<pb id="v.1.p.467" />
γὰρ τοὺς καταπλέοντας τῶν ξένων ἐξαιρουμένην
ἐκ τῶν κινδύνων, καὶ ποτὲ μὲν παρὰ τοῦ
πατρὸς αἰτεῖσθαι δεήσει καὶ χάριτι τὴν τῶν μελλόντων
ἀπόλλυσθαι σωτηρίαν, ποτὲ δ᾽ αὐτὴν ἐκ
 τῆς φυλακῆς ἀφιεῖσαν προνοεῖσθαι τῆς τῶν ἀτυχούντων
ἀσφαλείας: τὸν γὰρ Αἰήτην τὰ μὲν διὰ
τὴν ἰδίαν ὠμότητα, τὰ δ᾽ ὑπὸ τῆς γυναικὸς Ἑκάτης
πεισθέντα, προσδέξασθαι τὸ τῆς ξενοκτονίας
νόμιμον. 
<milestone unit="section" n="2" />ἀντιπραττούσης δὲ τῆς Μηδείας ἀεὶ 
 μᾶλλον τῇ προαιρέσει τῶν γονέων, φασὶ τὸν Αἰήτην
ὑποπτεύσαντα τὴν ἐκ τῆς θυγατρὸς ἐπιβουλὴν
εἰς ἐλευθέραν αὐτὴν ἀποθέσθαι φυλακήν: τὴν δὲ
Μήδειαν διαδρᾶσαν καταφυγεῖν εἴς τι τέμενος Ἡλίου
κείμενον παρὰ θάλατταν. 
<milestone unit="section" n="3" />καθ᾽ ὃν δὴ χρόνον τοὺς 
 Ἀργοναύτας ἀπὸ τῆς Ταυρικῆς κομισθέντας νυκτὸς
καταπλεῦσαι τῆς Κολχίδος εἰς τὸ προειρημένον τέμενος.
ἔνθα δὴ περιτυχόντας τῇ Μηδείᾳ πλανωμένῃ
παρὰ τὸν αἰγιαλόν, καὶ μαθόντας παρ᾽ αὐτῆς
τὸ τῆς ξενοκτονίας νόμιμον, ἀποδέξασθαι μὲν τὴν
 ἡμερότητα τῆς παρθένου, δηλώσαντας δ᾽ αὐτῇ τὴν
ἑαυτῶν ἐπιβολὴν πάλιν παρ᾽ ἐκείνης μαθεῖν τὸν
ὑπάρχοντα αὐτῇ κίνδυνον ἀπὸ τοῦ πατρὸς διὰ τὴν
πρὸς τοὺς ξένους εὐσέβειαν. 
<milestone unit="section" n="4" />κοινοῦ δὲ τοῦ συμφέροντος 
φανέντος, τὴν μὲν Μήδειαν ἐπαγγείλασθαι
 συνεργήσειν αὐτοῖς μέχρι ἂν συντελέσωσι τὸν
προκείμενον ἆθλον, τὸν δ᾽ Ἰάσονα διὰ τῶν ὅρκων
 δοῦναι πίστεις ὅτι γήμας αὐτὴν ἕξει σύμβιον ἅπαντα
<pb id="v.1.p.468" />
<milestone unit="section" n="5" /> τὸν τοῦ ζῆν χρόνον. μετὰ δὲ ταῦτα τοὺς Ἀργοναύτας
ἀπολιπόντας φυλακὰς τῆς νεώς, νυκτὸς ὁρμῆσαι
μετὰ τῆς Μηδείας ἐπὶ τὸ χρυσόμαλλον δέρος:
περὶ οὗ τὰ κατὰ μέρος οἰκεῖον ἂν εἴη διελθεῖν, ἵνα
μηδὲν τῶν ἀνηκόντων εἰς τὴν ὑποκειμένην ἱστορίαν ἀγνοῆται.
</p></div2>

<div2 type="chapter" n="47" org="uniform" sample="complete"><p><milestone unit="section" n="1" /> Φρίξον τὸν Ἀθάμαντος μυθολογοῦσι διὰ τὰς
ἀπὸ τῆς μητρυιᾶς ἐπιβουλὰς ἀναλαβόντα τὴν ἀδελφὴν
Ἕλλην φυγεῖν ἐκ τῆς Ἑλλάδος. περαιουμένων
δ᾽ αὐτῶν κατά τινα θεῶν πρόνοιαν ἐκ τῆς Εὐρώπης
εἰς τὴν Ἀσίαν ἐπὶ κριοῦ χρυσομάλλου, τὴν μὲν
παρθένον ἀποπεσεῖν εἰς τὴν θάλατταν, ἣν ἀπ᾽ ἐκείνης
Ἑλλήσποντον ὀνομασθῆναι, τὸν δὲ Φρίξον εἰς
τὸν Πόντον πορευθέντα καταχθῆναι μὲν πρὸς τὴν
Κολχίδα, κατὰ δέ τι λόγιον θύσαντα τὸν κριὸν ἀναθεῖναι
τὸ δέρος εἰς τὸ τοῦ Ἄρεος ἱερόν. <milestone unit="section" n="2" /> μετὰ δὲ
ταῦτα βασιλεύοντος τῆς Κολχίδος Αἰήτου χρησμὸν
ἐκπεσεῖν ὅτι τότε καταστρέψει τὸν βίον ὅταν ξένοι
καταπλεύσαντες τὸ χρυσόμαλλον δέρος ἀπενέγκωσι.
διὰ δὴ ταύτας τὰς αἰτίας καὶ <del status="unremarkable">διὰ</del> τὴν ἰδίαν ὠμότητα
καταδεῖξαι θύειν τοὺς ξένους, ἵνα διαδοθείσης
τῆς φήμης εἰς ἅπαντα τόπον περὶ τῆς Κόλχων
ἀγριότητος μηδεὶς τῶν ξένων ἐπιβῆναι τολμήσῃ τῆς
χώρας. περιβαλεῖν δὲ καὶ τῷ τεμένει τεῖχος καὶ
φύλακας πολλοὺς ἐπιστῆσαι τῶν ἐκ τῆς Ταυρικῆς:
ἀφ᾽ ὧν καὶ τερατώδεις παρὰ τοῖς Ἕλλησι πλασθῆναι
μύθους. <milestone unit="section" n="3" /> διαβεβοῆσθαι γὰρ ὅτι πυρίπνοοι ταῦροι
<pb id="v.1.p.469" />
περὶ τὸ τέμενος ὑπῆρχον, δράκων δ᾽ ἄυπνος ἐτήρει
τὸ δέρος, ἀπὸ μὲν τῶν Ταύρων μετενεχθείσης τῆς
ὁμωνυμίας ἐπὶ τὴν τῶν βοῶν ἰσχύν, ἀπὸ δὲ τῆς
κατὰ τὴν ξενοκτονίαν ὠμότητος πυρπνεῖν τοὺς
 ταύρους μυθολογηθέντος: παραπλησίως δὲ τοῦ τηροῦντος
τὸ τέμενος Δράκοντος ὀνομαζομένου, μετενηνοχέναι
τοὺς ποιητὰς ἐπὶ τὸ τερατῶδες καὶ
καταπληκτικὸν τοῦ ζῴου. 
<milestone unit="section" n="4" />τῆς ὁμοίας δὲ μυθολογίας 
ἔχεσθαι καὶ τὰ περὶ τοῦ Φρίξου λεγόμενα. διαπλεῦσαι
 γὰρ αὐτόν φασιν οἱ μὲν ἐπὶ νεὼς προτομὴν
ἐπὶ τῆς πρῴρας ἐχούσης κριοῦ, καὶ τὴν Ἕλλην
δυσφοροῦσαν ἐπὶ τῇ ναυτίᾳ, καὶ διὰ τοῦτ᾽ ἐπὶ τοῦ
τοίχου τῆς νεὼς ἐκκύπτουσαν, εἰς τὴν θάλατταν
προπεσεῖν. 
<milestone unit="section" n="5" />ἔνιοι δέ φασι τὸν βασιλέα τῶν Σκυθῶν, 
 ὄντα γαμβρὸν Αἰήτου, παρὰ τοῖς Κόλχοις ἐπιδημῆσαι
καθ᾽ ὃν καιρὸν ἁλῶναι συνέβη τὸν Φρίξον
μετὰ τοῦ παιδαγωγοῦ, ἐρωτικῶς δὲ σχόντα τοῦ
παιδὸς λαβεῖν αὐτὸν ἐν δωρεᾷ παρ᾽ Αἰήτου, καὶ
καθάπερ υἱὸν γνήσιον ἀγαπήσαντα καταλιπεῖν αὐτῷ
 τὴν βασιλείαν. τὸν δὲ παιδαγωγὸν ὀνομαζόμενον
Κριὸν τυθῆναι τοῖς θεοῖς, καὶ τοῦ σώματος ἐκδαρέντος
προσηλωθῆναι τῷ νεῷ τὸ δέρμα κατά τι
 νόμιμον. 
<milestone unit="section" n="6" />μετὰ δὲ ταῦτα Αἰήτῃ γενομένου χρησμοῦ, 
καθ᾽ ὃν ἐσημαίνετο τότε τελευτήσειν αὐτὸν ὅταν ξένοι
 καταπλεύσαντες τὸ τοῦ Κριοῦ δέρος ἀπενέγκωσι,
τὸν βασιλέα φασὶ τειχίσαι τὸ τέμενος καὶ φρουρὰν
<pb id="v.1.p.470" />
ἐγκαταστῆσαι, πρὸς δὲ τούτοις χρυσῶσαι τὸ δέρος,
ἵνα διὰ τὴν ἐπιφάνειαν ὐπὸ τῶν στρατιωτῶν ἐπιμελεστάτης
ἀξιωθῇ φυλακῆς. ταῦτα μὲν οὖν ἐξέσται
τοὺς ἀναγινώσκοντας κρίνειν πρὸς τὰς ἰδίας
ἑκάστου προαιρέσεις.
</p></div2>

<div2 type="chapter" n="48" org="uniform" sample="complete"><p><milestone unit="section" n="1" /> τὴν δὲ Μήδειαν ἱστοροῦσι καθηγήσασθαι τοῖς
Ἀργοναύταις πρὸς τὸ τοῦ Ἄρεος τέμενος, ἀπέχον
ἑβδομήκοντα σταδίους ἀπὸ τῆς πόλεως, ἣν καλεῖσθαι
μὲν Σύβαριν, ἔχειν δὲ τὰ βασίλεια τῶν Κόλχων.
προσελθοῦσαν δὲ ταῖς πύλαις κεκλειμέναις
νυκτὸς τῇ Ταυρικῇ διαλέκτῳ προσφωνῆσαι τοὺς
φρουρούς. <milestone unit="section" n="2" /> τῶν δὲ στρατιωτῶν ἀνοιξάντων προθύμως
ὡς ἂν βασιλέως θυγατρί, φασὶ τοὺς Ἀργοναύτας
εἰσπεσόντας ἐσπασμένοις τοῖς ξίφεσι πολλοὺς
μὲν φονεῦσαι τῶν βαρβάρων, τοὺς δ᾽ ἄλλους διὰ
τὸ παράδοξον καταπληξαμένους ἐκβαλεῖν ἐκ τοῦ
τεμένους, καὶ τὸ δέρος ἀναλαβόντας πρὸς τὴν ναῦν
ἐπείγεσθαι κατὰ σπουδήν. <milestone unit="section" n="3" /> παραπλησίως δὲ τούτοις
καὶ τὴν Μήδειαν ἐν τῷ τεμένει τὸν μυθολογούμενον
ἄυπνον δράκοντα περιεσπειραμένον τὸ δέρος τοῖς
φαρμάκοις ἀποκτεῖναι, καὶ μετὰ Ἰάσονος τὴν ἐπὶ
θάλατταν κατάβασιν ποιήσασθαι. <milestone unit="section" n="4" /> τῶν δὲ διαφυγόντων
Ταύρων ἀπαγγειλάντων τῷ βασιλεῖ τὴν γενομένην
ἐπίθεσιν, φασὶ τὸν Αἰήτην μετὰ τῶν περὶ
αὐτὸν στρατιωτῶν διώξαντα τοὺς Ἕλληνας καταλαβεῖν
πλησίον τῆς θαλάττης: ἐξ ἐφόδου δὲ συνάψαντα
μάχην ἀνελεῖν ἕνα τῶν Ἀργοναυτῶν Ἴφιτον
<pb id="v.1.p.471" />
τὸν Εὐρυσθέως ἀδελφὸν τοῦ τοὺς ἄθλους Ἡρακλεῖ
προστάξαντος, ἔπειτα τοῖς ἄλλοις τῷ πλήθει
τῶν συναγωνιζομένων περιχυθέντα καὶ βιαιότερον
ἐγκείμενον ὑπὸ Μελεάγρου φονευθῆναι. 
<milestone unit="section" n="5" />ἔνθα δὴ 
 πεσόντος τοῦ βασιλέως καὶ τῶν Ἑλλήνων ἐπαρθέντῶν,
τραπῆναι πρὸς φυγὴν τοὺς Κόλχους, καὶ κατὰ
τὸν διωγμὸν τοὺς πλείστους αὐτῶν ἀναιρεθῆναι.
γενέσθαι δὲ καὶ τῶν ἀριστέων τραυματίαν Ἰάσονα
καὶ Λαέρτην, ἔτι δ᾽ Ἀταλάντην καὶ τοὺς Θεσπιάδας
 προσαγορευομένους. τούτους μὲν οὖν φασιν
ὑπὸ τῆς Μηδείας ἐν ὀλίγαις ἡμέραις ῥίζαις καὶ
βοτάναις τισὶ θεραπευθῆναι, τοὺς δ᾽ Ἀργοναύτας
ἐπισιτισαμένους ἐκπλεῦσαι, καὶ μέσον ἤδη τὸ Ποντικὸν
πέλαγος ἔχοντας περιπεσεῖν χειμῶνι παντελῶς
 ἐπικινδύνῳ. 
<milestone unit="section" n="6" />τοῦ δ᾽ Ὀρφέως, καθάπερ καὶ πρότερον, 
εὐχὰς ποιησαμένου τοῖς Σαμόθρᾳξι, λῆξαι μὲν τοὺς
ἀνέμους, φανῆναι δὲ πλησίον τῆς νεὼς τὸν προσαγορευόμενον
θαλάττιον Γλαῦκον. τοῦτον δ᾽ ἐπὶ δύο
νύκτας καὶ δύο ἡμέρας συνεχῶς τῇ νηὶ συμπλεύσαντα
 προειπεῖν μὲν Ἡρακλεῖ περὶ τῶν ἄθλων καὶ
 τῆς ἀθανασίας, τοῖς δὲ Τυνδαρίδαις, ὅτι προσαγορευθήσονται
μὲν Διόσκοροι, τιμῆς δ᾽ ἰσοθέου
τεύξονται παρὰ πᾶσιν ἀνθρώποις. 
<milestone unit="section" n="7" />καθόλου δ᾽ ἐξ 
ὀνόματος προσφωνήσαντα πάντας τοὺς Ἀργοναύτας
 εἰπεῖν ὡς διὰ τὰς Ὀρφέως εὐχὰς θεῶν προνοίᾳ
φανεὶς αὐτοῖς σημαίνει τὰ μέλλοντα γενήσεσθαι:
<pb id="v.1.p.472" />
συμβουλεύειν οὖν αὐτοῖς, ὅταν τῆς γῆς ἅψωνται,
τὰς εὐχὰς ἀποδοῦναι τοῖς θεοῖς, δι᾽ οὓς τετεύχασι δὶς ἤδη τῆς σωτηρίας.</p></div2>

<div2 type="chapter" n="49" org="uniform" sample="complete"><p><milestone unit="section" n="1" /> ἔπειτα τὸν μὲν Γλαῦκον
δῦναι πάλιν εἰς τὸ πέλαγος, τοὺς δ᾽ Ἀργοναύτας
κατὰ στόμα τοῦ Πόντου γενομένους προσπλεῦσαι
τῇ γῇ, βασιλεύοντος τότε τῆς χώρας Βύζαντος, ἀφ᾽
οὗ καὶ τὴν πόλιν τῶν Βυζαντίων ὠνομάσθαι. <milestone unit="section" n="2" /> ἐνταῦθα
δὲ βωμοὺς ἱδρυσαμένους καὶ τοῖς θεοῖς τὰς
εὐχὰς ἀποδόντας καθιερῶσαι τὸν τόπον τὸν ἔτι καὶ
νῦν τιμώμενον ὑπὸ τῶν παραπλεόντων. <milestone unit="section" n="3" /> μετὰ δὲ
ταῦτα ἀναχθέντας, καὶ διαπλεύσαντας τήν τε Προποντίδα
καὶ τὸν Ἑλλήσποντον, προσενεχθῆναι τῇ
Τρῳάδι. ἐνταῦθα δ᾽ Ἡρακλέους πέμψαντος εἰς τὴν
πόλιν Ἴφικλόν τε τὸν ἀδελφὸν καὶ Τελαμῶνα τάς
τε ἵππους καὶ τὴν Ἡσιόνην ἀπαιτήσοντας, λέγεται
τὸν Λαομέδοντα τοὺς μὲν πρεσβευτὰς εἰς φυλακὴν
ἀποθέσθαι, τοῖς δ᾽ ἄλλοις Ἀργοναύταις δι᾽ ἐνέδρας
βουλεῦσαι θάνατον: καὶ τοὺς μὲν ἄλλους υἱοὺς
ἔχειν τῇ πράξει συνεργούς, Πρίαμον δὲ μόνον
ἐναντιοπραγοῦντα: τοῦτον γὰρ ἀποφήνασθαι δεῖν
τὰ πρὸς τοὺς ξένους δίκαια τηρεῖν, καὶ τήν τε
ἀδελφὴν καὶ τὰς ὡμολογημένας ἵππους ἀποδιδόναι.
<milestone unit="section" n="4" /> οὐδενὸς δ᾽ αὐτῷ προσέχοντος, φασὶν εἰς τὴν φυλακὴν
δύο ξίφη παρενέγκαντα λάθρᾳ δοῦναι τοῖς περὶ
τὸν Τελαμῶνα, καὶ τὴν τοῦ πατρὸς προαίρεσιν ἐξηγησάμενον
αἴτιον γενέσθαι τῆς σωτηρίας αὐτοῖς.
<milestone unit="section" n="5" /> εὐθὺς γὰρ τοὺς περὶ τὸν Τελαμῶνα φονεῦσαι μὲν
<pb id="v.1.p.473" />
τῶν φυλάκων τοὺς ἀντεχομένους, φυγόντας δ᾽ ἐπὶ
θάλατταν ἀπαγγεῖλαι τὰ κατὰ μέρος τοῖς Ἀργοναύταις.
διόπερ τούτους μὲν ἑτοίμους γενομένους πρὸς
μάχην ἀπαντῆσαι τοῖς ἐκ τῆς πόλεως ἐκχεομένοις
 μετὰ τοῦ βασιλέως: 
<milestone unit="section" n="6" />γενομένης δὲ μάχης ἰσχυρᾶς, 
καὶ τῶν ἀριστέων διὰ τὰς ἀρετὰς ἐπικρατούντων,
μυθολογοῦσι τὸν Ἡρακλέα πάντων ἄριστα διαγωνίσασθαι:
τόν τε γὰρ Λαομέδοντα φονεῦσαι, καὶ
τῆς πόλεως ἐξ ἐφόδου κρατήσαντα κολάσαι μὲν τοὺς
 μετασχόντας τῷ βασιλεῖ τῆς ἐπιβουλῆς, Πριάμῳ δὲ
διὰ τὴν δικαιοσύνην παραδοῦναι τὴν βασιλείαν, καὶ
φιλίαν συνθέμενον ἐκπλεῦσαι μετὰ τῶν Ἀργοναυτῶν.

<milestone unit="section" n="7" />ἔνιοι δὲ τῶν ἀρχαίων ποιητῶν παραδεδώκασιν 
οὐ μετὰ τῶν Ἀργοναυτῶν, ἀλλ᾽ ἰδίᾳ στρατεύσαντα
 τὸν Ἡρακλέα ναυσὶν ἓξ ἕνεκα τῶν ἵππων ἑλεῖν τὴν
Τροίαν: προσμαρτυρεῖν δὲ τούτοις καὶ Ὅμηρον ἐν τοῖσδε τοῖς ἔπεσιν,
<quote rend="blockquote"><lb />ἀλλ᾽ οἷόν τινά φασι βίην Ἡρακληείην
<lb /> εἶναι, ἐμὸν πατέρα θρασυμέμνονα, θυμολέοντα,
 <lb />ὅς ποτε δεῦρ᾽ ἐλθὼν ἕνεχ᾽ ἵππων Λαομέδοντος
<lb />ἓξ οἴῃς σὺν νηυσὶ καὶ ἀνδράσι παυροτέροισιν
<lb />Ἰλίου ἐξαλάπαξε πόλιν, χήρωσε δ᾽ ἀγυιάς.</quote>

<milestone unit="section" n="8" />τοὺς δ᾽ Ἀργοναύτας φασὶν ἐκ τῆς Τρῳάδος ἀναχθέντας 
εἰς Σαμοθρᾴκην κομισθῆναι, καὶ τοῖς μεγάλοις
 θεοῖς τὰς εὐχὰς ἀποδόντας πάλιν ἀναθεῖναι
τὰς φιάλας εἰς τὸ τέμενος τὰς ἔτι καὶ νῦν διαμενούσας.
</p></div2>

<div2 type="chapter" n="50" org="uniform" sample="complete"><p><milestone unit="section" n="1" />τῆς δὲ τῶν ἀριστέων ἀνακομιδῆς ἀγνοουμένης
<pb id="v.1.p.474" />
ἔτι κατὰ τὴν Θετταλίαν, φασὶ προσπεσεῖν φήμην
ὅτι πάντες οἱ μετὰ Ἰάσονος στρατεύσαντες ἐν τοῖς
κατὰ τὸν Πόντον τόποις ἀπολώλασι. διόπερ τὸν
Πελίαν καιρὸν ἔχειν ὑπολαμβάνοντα τοὺς ἐφέδρους
τῆς βασιλείας πάντας ἄρδην ἀνελεῖν, τὸν μὲν
πατέρα τὸν Ἰάσονος ἀναγκάσαι πιεῖν αἷμα ταύρου,
τὸν δ᾽ ἀδελφὸν Πρόμαχον, παῖδα τὴν ἡλικίαν ὄντα,
<milestone unit="section" n="2" /> φονεῦσαι. Ἀμφινόμην δὲ τὴν μητέρα μέλλουσαν
ἀναιρεῖσθαί φασιν ἔπανδρον καὶ μνήμης ἀξίαν ἐπιτελέσασθαι
πρᾶξιν: καταφυγοῦσαν γὰρ ἐπὶ τὴν
ἑστίαν τοῦ βασιλέως καὶ καταρασαμένην παθεῖν
αὐτὸν ἄξια τῶν ἀσεβημάτων, ξίφει πατάξασαν ἑαυτῆς
τὸ στῆθος ἡρωικῶς καταστρέψαι τὸν βίον. <milestone unit="section" n="3" /> τὸν
δὲ Πελίαν τούτῳ τῷ τρόπῳ πᾶσαν τὴν Ἰάσονος
συγγένειαν. ἄρδην ἀνελόντα ταχὺ τὴν προσήκουσαν
τοῖς ἀσεβήμασι κομίσασθαι τιμωρίαν. τὸν γάρ Ἰάσονα
καταπλεύσαντα νυκτὸς τῆς Θετταλίας εἰς ὅρμον
οὐ μακρὰν μὲν τῆς Ἰωλκοῦ κείμενον, ἀθεώρητον
δὲ τοῖς ἐκ τῆς πόλεως, μαθεῖν παρά τινος τῶν
κατὰ τὴν χώραν τὰ γενόμενα περὶ τοὺς συγγενεῖς
ἀτυχήματα. <milestone unit="section" n="4" /> πάντων δὲ τῶν ἀριστέων ἑτοίμων ὄντων
βοηθεῖν τῷ Ἰάσονι καὶ πάντα κίνδυνον ἀναδέχεσθαι,
περὶ τῆς ἐπιθέσεως ἐμπεσεῖν αὐτοῖς ἀμφισβήτησιν:
τοὺς μὲν γὰρ συμβουλεύειν παραχρῆμα
βιασαμένους εἰς τὴν πόλιν ἀπροσδοκήτως ἐπιθέσθαι
τῷ βασιλεῖ, τινὰς δ᾽ ἀποφαίνεσθαι δεῖν στρατιώτας
ἀπὸ τῆς ἰδίας πατρίδος ἕκαστον συλλέξαντα κοινὸν
ἄρασθαι πόλεμον: ἀδύνατον γὰρ εἶναι πεντήκοντα
<pb id="v.1.p.475" />
καὶ τρισὶν ἀνδράσι περιγενέσθαι βασιλέως δύναμιν
ἔχοντος καὶ πόλεις ἀξιολόγους. 
<milestone unit="section" n="5" />τοιαύτης δ᾽ οὔσης 
ἐν αὐτοῖς ἀπορίας, λέγεται τὴν Μήδειαν ἐπαγγείλασθαι
δἰ ἑαυτῆς τόν τε Πελίαν ἀποκτενεῖν δόλῳ
 καὶ τὰ βασίλεια παραδώσειν τοῖς ἀριστεῦσιν ἀκινδύνως.

<milestone unit="section" n="6" />ἐνταῦθα πάντων θαυμασάντων τὸν λόγον 
καὶ τὸν τρόπον τῆς ἐπιβουλῆς μαθεῖν ζητούντων,
εἰπεῖν ὅτι κομίζει μεθ᾽ ἑαυτῆς πολλὰς καὶ παραδόξους
δυνάμεις φαρμάκων εὑρημένας ὑπό τε τῆς
 μητρὸς Ἑκάτης καὶ τῆς ἀδελφῆς Κίρκης: καὶ ταύταις
μὲν μηδέποτε χρῆσθαι πρότερον πρὸς ἀπώλειαν
ἀνθρώπων, νυνὶ δὲ δι᾽ αὐτῶν ἀμυνεῖσθαι ῥᾳδίως
τοὺς ἀξίους τιμωρίας. 
<milestone unit="section" n="7" />προειποῦσαν δὲ τοῖς ἀριστεῦσι 
 τὰ κατὰ μέρος τῆς ἐπιθέσεως, ἐκ τῶν βασιλείων
 αὐτοῖς ἐπαγγείλασθαι σημανεῖν τῆς μὲν ἡμέρας
καπνῷ, τῆς δὲ νυκτὸς πυρί, πρὸς τὴν ὑπερκειμένην τῆς θαλάττης σκοπήν.</p></div2>

<div2 type="chapter" n="51" org="uniform" sample="complete"><p><milestone unit="section" n="1" />αὐτὴν δὲ κατασκευάσασαν
Ἀρτέμιδος εἴδωλον κοῖλον, εἰς μὲν τοῦτο παντοδαπὰς
φύσεις φαρμάκων κατακρύψαι, ἑαυτῆς δὲ τὰς
 μὲν τρίχας δυνάμεσί τισι χρίσασαν ποιῆσαι πολιάς,
τὸ δὲ πρόσωπον καὶ τὸ σῶμα ῥυτίδων πλῆρες, ὥστε
τοὺς ἰδόντας δοκεῖν εἶναί τινα παντελῶς πρεσβῦτιν:
τὸ δὲ τελευταῖον ἀναλαβοῦσαν τὴν θεὸν διεσκευασμένην
καταπληκτικῶς εἰς ὄχλων δεισιδαιμονίαν, εἰς
 τὴν πόλιν εἰσβαλεῖν ἅμ᾽ ἡμέρᾳ. 
<milestone unit="section" n="2" />ἐνθεαζούσης δ᾽ 
αὐτῆς, καὶ τοῦ πλήθους κατὰ τὰς ὁδοὺς συντρέχοντος,
παραγγέλλειν πᾶσι δέχεσθαι τὴν θεὸν εὐσεβῶς:
<pb id="v.1.p.476" />
παρεῖναι γὰρ αὐτὴν ἐξ Ὑπερβορέων ἐπ᾽ ἀγαθῷ
δαίμονι τῇ τε πόλει πάσῃ καὶ τῷ βασιλεῖ. <milestone unit="section" n="3" /> πάντων
δὲ προσκυνούντων καὶ τιμώντων τὴν θεὸν θυσίαις,
καὶ τὸ σύνολον τῆς πόλεως ἁπάσης συνενθεαζούσης,
εἰσβαλεῖν τὴν Μήδειαν εἰς τὰ βασίλεια, καὶ τόν τε
Πελίαν εἰς δεισιδαίμονα διάθεσιν ἐμβαλεῖν καὶ τὰς
θυγατέρας αὐτοῦ διὰ τῆς τερατείας εἰς τοιαύτην
κατάπληξιν ἀγαγεῖν ὥστε πιστεῦσαι διότι πάρεστιν
ἡ θεὸς εὐδαίμονα ποιήσουσα τὸν οἶκον τοῦ βασιλέως:
<milestone unit="section" n="4" /> ἀπεφαίνετο γὰρ ἐπὶ δρακόντων ὀχουμένην
τὴν Ἄρτεμιν δι᾽ ἀέρος ὑπερπετασθῆναι πολλὰ μέρη
τῆς οἰκουμένης, καὶ πρὸς καθίδρυσιν ἑαυτῆς καὶ
τιμὰς αἰωνίους ἐκλελέχθαι τὸν εὐσεβέστατον ἁπάντων
τῶν βασιλέων: προστεταχέναι δ᾽ αὐτῇ καὶ τὸ γῆρας
ἀφελοῦσαν τὸ Πελίου διά τινων δυνάμεων νέον
παντελῶς ποιῆσαι τὸ σῶμα καὶ πολλὰ ἕτερα πρὸς
μακάριον καὶ θεοφιλῆ βίον δωρήσασθαι. <milestone unit="section" n="5" /> ἐκπληττομένου
δὲ τοῦ βασιλέως τὸ παράδοξον τῶν λόγων,
ἐπαγγείλασθαι τὴν Μήδειαν παραχρῆμα ἐπὶ τοῦ
σώματος ἑαυτῆς τὰς τούτων πίστεις παρέξεσθαι.
εἰποῦσαν γὰρ μιᾷ τῶν Πελίου θυγατέρων καθαρὸν
ἐνεγκεῖν ὕδωρ, καὶ τῆς παρθένου τὸ ῥηθὲν εὐθὺς
ἐπὶ τέλος ἀγαγούσης, φασὶν εἰς οἰκίσκον τινὰ συγκλείσασαν
ἑαυτὴν καὶ περινιψαμένην τὸ σῶμα πᾶν
ἀποκλύσασθαι τὰς τῶν φαρμάκων δυνάμεις: ἀποκατασταθεῖσαν
δ᾽ εἰς τὴν προϋπάρχουσαν διάθεσιν
καὶ φανεῖσαν τῷ βασιλεῖ καταπλήξασθαι τοὺς ὁρῶντας,
<pb id="v.1.p.477" />
καὶ δόξαι τινὶ θεῶν προνοίᾳ μετηλλαχέναι τὸ
γῆρας εἰς παρθένου νεότητα καὶ κάλλος περίβλεπτον.

<milestone unit="section" n="6" />ποιῆσαι δ᾽ αὐτὴν καὶ διά τινων φαρμάκων εἴδωλα 
φαντασθῆναι τῶν δρακόντων, ἐφ᾽ ὧν ἀποφαίνεσθαι
 τὴν θεὸν κομισθεῖσαν δι᾽ ἀέρος ἐξ Ὑπερβορέων ἐπιξενωθῆναι
 τῷ Πελίᾳ. τῶν δ᾽ ἐνεργημάτων ὑπὲρ
τὴν ἀνθρωπίνην φύσιν φανέντων, καὶ τοῦ βασιλέως
μεγάλης ἀποδοχῆς ἀξιοῦντος τὴν Μήδειαν καὶ τὸ
σύνολον πιστεύσαντος ἀληθῆ λέγειν, φασὶν αὐτὴν
 κατὰ μόνας ἐντυχοῦσαν τῷ Πελίᾳ παρακαλέσαι ταῖς
θυγατράσι διακελεύσασθαι συνεργεῖν καὶ πράττειν
ἅπερ ἂν αὐταῖς προστάττῃ: προσήκειν γὰρ τῷ τοῦ
βασιλέως σώματι μὴ δουλικαῖς χερσίν, ἀλλὰ ταῖς
τῶν τέκνων θεραπευθέντα τυχεῖν τῆς παρὰ θεῶν
 εὐεργεσίας. 
<milestone unit="section" n="7" />διόπερ τοῦ Πελίου ταῖς θυγατράσι 
διαρρήδην εἰπόντος πάντα πράττειν ὅσα ἂν ἡ Μήδεια
προστάττῃ περὶ τὸ σῶμα τοῦ πατρός, τὰς μὲν
παρθένους ἑτοίμους οὔσας τὸ κελευόμενον ἐπιτελεῖν,
</p></div2>

<div2 type="chapter" n="52" org="uniform" sample="complete"><p><milestone unit="section" n="1" />τὴν δὲ Μήδειαν νυκτὸς ἐπιγενομένης καὶ τοῦ Πελίου
 πρὸς ὕπνον τραπέντος λέγειν ὡς ἀναγκαῖον ἐν
λέβητι καθεψῆσαι τὸ σῶμα τοῦ Πελίου. προσάντως
δὲ τῶν παρθένων δεξαμένων τὸν λόγον, ἑτέραν
αὐτὴν ἐπινοῆσαι πίστιν τῶν ὑπ᾽ αὐτῆς λεγομένων:
τρεφομένου γὰρ κριοῦ πολυετοῦς κατὰ τὴν οἰκίαν,
 ἐπαγγείλασθαι ταῖς κόραις τοῦτον πρότερον καθεψήσειν
<pb id="v.1.p.478" />
<milestone unit="section" n="2" /> καὶ ποιήσειν ἀπ᾽ ἀρχῆς ἄρνα. συγκαταθεμένων
δ᾽ αὐτῶν, μυθολογοῦσι τὴν Μήδειαν κατὰ μέλη
διελοῦσαν τὸ σῶμα τοῦ κριοῦ καθεψῆσαι, καὶ διά
τινων φαρμάκων παρακρουσαμένην ἐξελεῖν ἐκ τοῦ
λέβητος ἀρνὸς εἴδωλον. ἐνταῦθα τῶν παρθένων
καταπλαγεισῶν, καὶ πίστεις τῆς ἐπαγγελίας ἡγησαμένων
ἐνδεχομένας ἔχειν, ὑπουργῆσαι τοῖς προστάγμασι.
καὶ τὰς μὲν ἄλλας ἁπάσας τὸν πατέρα
τυπτούσας ἀποκτεῖναι, μόνην δ᾽ Ἄλκηστιν δι᾽ εὐσεβείας
ὑπερβολὴν ἀποσχέσθαι τοῦ γεννήσαντος. <milestone unit="section" n="3" /> μετὰ
δὲ ταῦτα τὴν Μήδειάν φασι τοῦ μὲν τὸ σῶμα κατακόπτειν
ἢ καθέψειν ἀποστῆναι, προσποιησαμένην δὲ
δεῖν πρότερον εὐχὰς ποιήσασθαι τῇ σελήνῃ, τὰς
μὲν παρθένους ἀναβιβάσαι μετὰ λαμπάδων ἐπὶ τὸ
μετεωρότατον τέγος τῶν βασιλείων, αὐτὴν δὲ τῇ
Κολχίδι διαλέκτῳ κατευχήν τινα μακρὰν διερχομένην
ἐγχρονίζειν, ἀναστροφὴν διδοῦσαν τοῖς μέλλουσι
ποιεῖσθαι τὴν ἐπίθεσιν. <milestone unit="section" n="4" /> διὸ καὶ τοὺς Ἀργοναύτας
ἀπὸ τῆς σκοπῆς καταμαθόντας τὸ πῦρ, καὶ νομίσαντας
συντετελέσθαι τὴν ἀναίρεσιν τοῦ βασιλέως, ὁρμῆσαι
δρόμῳ πρὸς τὴν πόλιν, παρεισελθόντας δ᾽ ἐντὸς
τοῦ τείχους ἐσπασμένοις τοῖς ξίφεσιν εἰς τὰ βασίλεια
καταντῆσαι καὶ τοὺς ἐναντιουμένους τῶν φυλάκων
ἀνελεῖν. τὰς δὲ τοῦ Πελίου θυγατέρας ἄρτι
καταβεβηκυίας ἀπὸ τοῦ τέγους πρὸς τὴν καθέψησιν,
καὶ παραδόξως ἐν τοῖς βασιλείοις ἰδούσας τόν τε
Ἰάσονα καὶ τοὺς ἀριστεῖς, περιαλγεῖς ἐπὶ τῇ συμφορᾷ
γενέσθαι: οὔτε γὰρ ἀμύνασθαι τὴν Μήδειαν
<pb id="v.1.p.479" />
εἶχον ἐξουσίαν οὔτε τὸ πραχθὲν αὐταῖς μύσος δι᾽ ἀπάτην διορθώσασθαι. 
<milestone unit="section" n="5" />διόπερ ταύτας μὲν ὁρμῆσαι 
λέγεται στερίσκειν αὑτὰς τοῦ ζῆν, τὸν δ᾽ Ἰάσονα
κατελεήσαντα τὰ πάθη παρακατασχεῖν αὐτάς, καὶ
 θαρρεῖν παρακαλέσαντα δεικνύειν ὡς ἐκ κακίας μὲν
οὐδὲν ἥμαρτον, ἀκουσίως δὲ δι᾽ ἀπάτην ἠτύχησαν.
</p></div2>

<div2 type="chapter" n="53" org="uniform" sample="complete"><p><milestone unit="section" n="1" />καθόλου δὲ πᾶσι τοῖς συγγενέσιν ἐπαγγειλάμενον
ἐπιεικῶς καὶ μεγαλοψύχως προσενεχθήσεσθαι, συναγαγεῖν
εἰς ἐκκλησίαν τὰ πλήθη. ἀπολογησάμενον
 δὲ περὶ τῶν πεπραγμένων, καὶ διδάξαντα διότι τοὺς
προαδικήσαντας ἠμύνατο, τιμωρίαν ἐλάττονα λαβὼν
ὧν αὐτὸς πέπονθεν, Ἀκάστῳ μὲν τῷ Πελίου τὴν
πατρῴαν βασιλείαν παραδοῦναι, τῶν δὲ τοῦ βασιλέως
θυγατέρων ἀξιῶσαι αὐτὸν φροντίδα ποιήσασθαι.
 
<milestone unit="section" n="2" />καὶ πέρας συντελέσαι τὴν ὑπόσχεσιν αὐτόν 
φασι μετά τινα χρόνον συνοικίσαντα πάσας τοῖς
ἐπιφανεστάτοις. Ἄλκηστιν μὲν γὰρ τὴν πρεσβυτάτην
ἐκδοῦναι πρὸς γάμον Ἀδμήτῳ τῷ Φέρητος Θετταλῷ,
Ἀμφινόμην δὲ Ἀνδραίμονι Λεοντέως ἀδελφῷ, Εὐάδνην
 δὲ Κάνῃ τῷ Κεφάλου, Φωκέων τότε βασιλεύοντι.
ταῦτα μὲν αὐτὸν ὕστερον πρᾶξαι, τότε
δὲ μετὰ τῶν ἀριστέων εἰς Ἰσθμὸν τὸν ἐν Πελοποννήσῳ
πλεύσαντα θυσίαν ἐπιτελέσαι τῷ Ποσειδῶνι
καὶ καθιερῶσαι τὴν Ἀργὼ τῷ θεῷ. 
<milestone unit="section" n="3" />ἀποδοχῆς δὲ 
 μεγάλης τυγχάνοντα παρὰ τῷ βασιλεῖ τῶν Κορινθίων
<pb id="v.1.p.480" />
Κρέοντι μετασχεῖν τῆς πολιτείας καὶ τὸν λοιπὸν
χρόνον ἐν τῇ Κορίνθῳ κατοικῆσαι.
<milestone unit="section" n="4" /> μελλόντων δὲ τῶν Ἀργοναυτῶν εἰς τὰς πατρίδας
διαχωρίζεσθαι, φασὶ τὸν Ἡρακλέα συμβουλεῦσαι
τοῖς ἀριστεῦσι πρὸς τὰ παράδοξα τῆς τύχης
ἀλλήλοις ὅρκους δοῦναι συμμαχήσειν, ἐάν τις βοηθείας
προσδεηθῇ: ἐκλέξασθαι δὲ καὶ τῆς Ἑλλάδος
τὸν ἐπιφανέστατον τόπον εἰς ἀγώνων θέσιν καὶ
πανήγυριν κοινήν, καὶ καθιερῶσαι τὸν ἀγῶνα τῷ
μεγίστῳ τῶν θεῶν Διὶ Ὀλυμπίῳ. <milestone unit="section" n="5" /> συνομοσάντων δὲ
τῶν ἀριστέων περὶ τῆς συμμαχίας, καὶ τὴν διάταξιν
τῶν ἀγώνων ἐπιτρεψάντων Ἡρακλεῖ, φασὶ τοῦτον
<del status="unremarkable">τὸν</del> τόπον προκρῖναι πρὸς τὴν πανήγυριν τῆς τῶν
Ἠλείων χώρας τὸν παρὰ τὸν Ἀλφειόν. διὸ καὶ τὴν
παραποταμίαν καθιερώσαντα τῷ μεγίστῳ τῶν θεῶν,
Ὀλυμπίαν ἀπ᾽ ἐκείνου προσαγορεῦσαι. ὑποστησάμενον
δ᾽ ἱππικὸν ἀγῶνα καὶ γυμνικόν, τά τε περὶ
τῶν ἄθλων διατάξαι καὶ θεωροὺς ἀποστεῖλαι τοὺς
ταῖς πόλεσι προεροῦντας τὴν θέαν τῶν ἀγώνων.
<milestone unit="section" n="6" /> διὰ δὲ τὴν παρὰ τοῖς Ἀργοναύταις γενομένην ἀποδοχὴν
αὐτοῦ κατὰ τὴν στρατείαν οὐ μετρίως δοξασθέντος,
προσγενέσθαι τὴν ἐκ τῆς Ὀλυμπικῆς
πανηγύρεως δόξαν, ὥστε πάντων τῶν Ἑλλήνων
ἐπιφανέστατον ὑπάρχειν καὶ παρὰ ταῖς πλείσταις
πόλεσι γνωσθέντα πολλοὺς ἔχειν ἐπιθυμητὰς τῆς
φιλίας, οὓς προθύμους εἶναι μετασχεῖν παντὸς κινδύνου.
<milestone unit="section" n="7" /> ταχὺ δ᾽ ἐπ᾽ ἀνδρείᾳ καὶ στρατηγίᾳ θαυμασθέντα
στρατόπεδόν τε κράτιστον συστήσασθαι
<pb id="v.1.p.481" />
καὶ πᾶσαν ἐπελθεῖν τὴν οἰκουμένην εὐεργετοῦντα
τὸ γένος τῶν ἀνθρώπων: ἀνθ᾽ ὧν τυχεῖν αὐτὸν
συμφωνουμένης ἀθανασίας. τοὺς δὲ ποιητὰς διὰ
τὴν συνήθη τερατολογίαν μυθολογῆσαι μόνον τὸν
 Ἡρακλέα καὶ γυμνὸν ὅπλων τελέσαι τοὺς τεθρυλημένους ἄθλους.
</p></div2>

<div2 type="chapter" n="54" org="uniform" sample="complete"><p><milestone unit="section" n="1" />ἀλλὰ περὶ μὲν τοῦ θεοῦ τούτου τὰ μυθολογούμενα
πάντα διήλθομεν, νυνὶ δὲ προσθετέον ἡμῖν
καὶ ὑπὲρ Ἰάσονος τὸν ὑπολειπόμενον λόγον. φασὶ
 γὰρ αὐτὸν ἐν Κορίνθῳ κατοικοῦντα καὶ συμβιώσαντα
δεκαετῆ χρόνον Μηδείᾳ γεννῆσαι παῖδας ἐξ αὐτῆς,
τοὺς μὲν πρεσβυτάτους δύο διδύμους Θετταλόν τε
καὶ Ἀλκιμένην, τὸν δὲ τρίτον πολὺ νεώτερον τούτων
Τίσανδρον. 
<milestone unit="section" n="2" />τοῦτον μὲν οὖν τὸν χρόνον ἱστοροῦσιν 
 ἀποδοχῆς ἀξιωθῆναι τὴν Μήδειαν ὑπὸ τοῦ
ἀνδρὸς διὰ τὸ μὴ μόνον κάλλει διαφέρειν αὐτήν,
ἀλλὰ καὶ σωφροσύνῃ καὶ ταῖς ἄλλαις ἀρεταῖς κεκοσμῆσθαι:
μετὰ δὲ ταῦτα ἀεὶ μᾶλλον τοῦ χρόνου
τὴν φυσικὴν εὐπρέπειαν ἀφαιρουμένου, λέγεται τὸν
 Ἰάσονα Γλαύκης ἐρασθέντα τῆς Κρέοντος θυγατρὸς
μνηστεῦσαι τὴν παρθένον. 
<milestone unit="section" n="3" />συγκαταθεμένου δὲ τοῦ 
πατρὸς καὶ τάξαντος ἡμέραν τοῖς γάμοις, τὸ μὲν
πρῶτον ἐπιβαλέσθαι φασὶν αὐτὸν πείθειν τὴν Μήδειαν
ἑκουσίως παραχωρῆσαι τῆς συμβιώσεως: βούλεσθαι
 γὰρ αὐτὸν γαμεῖν οὐκ ἀποδοκιμάσαντα τὴν
πρὸς αὐτὴν ὁμιλίαν, ἀλλὰ τοῖς τέκνοις σπεύδοντα
<pb id="v.1.p.482" />
<milestone unit="section" n="4" /> συγγενῆ τὸν τοῦ βασιλέως οἶκον ποιῆσαι. ἀγανακτούσης
δὲ τῆς γυναικὸς καὶ θεοὺς μαρτυρομένης
τοὺς ἐπόπτας γενομένους τῶν ὅρκων, φασὶ τὸν
Ἰάσονα καταφρονήσαντα τῶν ὅρκων γῆμαι τὴν τοῦ
βασιλέως θυγατέρα. <milestone unit="section" n="5" /> τὴν δὲ Μήδειαν ἐξελαυνομένην
ἐκ τῆς πόλεως, καὶ μίαν ἡμέραν παρὰ τοῦ Κρέοντος
λαβοῦσαν εἰς τὴν τῆς φυγῆς παρασκευήν, εἰς μὲν
τὰ βασίλεια νυκτὸς εἰσελθεῖν ἀλλοιώσασαν τοῖς
φαρμάκοις τὴν αὑτῆς ὄψιν, καὶ τὴν οἰκίαν ὑφάψαι,
ῥίζιόν τι προσθεῖσαν, εὑρημένον μὲν ὑπὸ Κίρκης
τῆς ἀδελφῆς, δύναμιν δ᾽ ἔχον, ἐπὰν ἐξαφθῇ, δυσκατάσβεστον.
ἄφνω δὲ φλεγομένων τῶν βασιλείων,
τὸν μὲν Ἰάσονα ταχέως ἐκπηδῆσαι, τὴν δὲ Γλαύκην
καὶ τὸν Κρέοντα τοῦ πυρὸς περικαταλαβόντος διαφθαρῆναι.
<milestone unit="section" n="6" /> τινὲς δὲ τῶν συγγραφέων φασὶ τοὺς μὲν
υἱοὺς τῆς Μηδείας δῶρα κομίσαι τῇ νύμφῃ φαρμάκοις
κεχριμένα, τὴν δὲ Γλαύκην δεξαμένην καὶ τῷ
σώματι περιθεμένην αὐτήν τε συμφορᾷ περιπεσεῖν
καὶ τὸν πατέρα βοηθοῦντα καὶ τοῦ σώματος ἁψάμενον
τελευτῆσαι. <milestone unit="section" n="7" /> τὴν δὲ Μήδειαν ἐπιτυχοῦσαν
τοῖς πρώτοις ἐγχειρήμασιν οὐκ ἀποστῆναι τῆς Ἰάσονος
τιμωρίας. ἐπὶ τοσοῦτο γὰρ προελθεῖν αὐτὴν
ὀργῆς ἅμα καὶ ζηλοτυπίας, ἔτι δ᾽ ὠμότητος, ὥστ᾽
ἐπεὶ διέφυγε τὸν μετὰ τῆς νύμφης κίνδυνον, τῇ
σφαγῇ τῶν κοινῶν τέκνων ἐμβαλεῖν αὐτὸν εἰς τὰς
μεγίστας συμφοράς: πλὴν γὰρ ἑνὸς τοῦ διαφυγόντος
τοὺς ἄλλους υἱοὺς ἀποσφάξαι <del status="unremarkable">καὶ τὰ σώματα τούτων
<pb id="v.1.p.483" />
ἐν τῷ τῆς Ἥρας τεμένει θάψαι</del> καὶ μετὰ τῶν
πιστοτάτων θεραπαινίδων ἔτι νυκτὸς μέσης φυγεῖν
ἐκ τῆς Κορίνθου, καὶ διεκπεσεῖν εἰς Θήβας πρὸς
Ἡρακλέα: τοῦτον γὰρ μεσίτην γεγονότα τῶν ὁμολογιῶν
 ἐν Κόλχοις ἐπηγγέλθαι βοηθήσειν αὐτῇ παρασπονδουμένῃ.
</p></div2>

<div2 type="chapter" n="55" org="uniform" sample="complete"><p><milestone unit="section" n="1" />ἐν τοσούτῳ δὲ τὸν μὲν Ἰάσονα στερηθέντα
τέκνων καὶ γυναικὸς δόξαι πᾶσι δίκαια
πεπονθέναι: διὸ καὶ μὴ δυνάμενον ἐνεγκεῖν τὸ μέγεθος
τῆς συμφορᾶς ἐκ τοῦ ζῆν ἑαυτὸν μεταστῆσαι.
 τοὺς δὲ Κορινθίους ἐκπεπλῆχθαι μὲν τὴν δεινότητα
τῆς περιπετείας, μάλιστα δ᾽ ἀπορεῖν περὶ τῆς ταφῆς
τῶν παίδων. διόπερ ἀποστειλάντων αὐτῶν Πυθώδε
τοὺς ἐπερωτήσοντας τὸν θεὸν ὅπως χρηστέον ἐστὶ
τοῖς σώμασι τῶν παίδων, προστάξαι τὴν Πυθίαν
 ἐν τῷ τεμένει τῆς Ἥρας αὐτοὺς θάψαι καὶ τιμῶν
ἡρωικῶν αὐτοὺς ἀξιοῦν. 
<milestone unit="section" n="2" />ποιησάντων δὲ τῶν Κορινθίων 
τὸ προσταχθέν, φασὶ Θετταλὸν μὲν τὸν διαφυγόντα
τὸν ἀπὸ τῆς μητρὸς φόνον ἐν Κορίνθῳ
 τραφέντα μετὰ ταῦτα ἐπανελθεῖν εἰς Ἰωλκόν, οὖσαν
 Ἰάσονος πατρίδα: ἐν ᾗ καταλαβόντα προσφάτως
Ἄκαστον τὸν Πελίου τετελευτηκότα παραλαβεῖν κατὰ
γένος προσήκουσαν τὴν βασιλείαν, καὶ τοὺς ὑφ᾽
ἑαυτὸν τεταγμένους ἀφ᾽ ἑαυτοῦ προσαγορεῦσαι Θετταλούς.

<milestone unit="section" n="3" />οὐκ ἀγνοῶ δὲ διότι περὶ τῆς τῶν Θετταλῶν 
 προσηγορίας οὐ ταύτην μόνην τὴν ἱστορίαν, ἀλλὰ
καὶ διαφώνους ἑτέρας παραδεδόσθαι συμβέβηκε,
περὶ ὧν ἐν οἰκειοτέροις μνησθησόμεθα καιροῖς. 
<milestone unit="section" n="4" />τὴν 
<pb id="v.1.p.484" />
δ᾽ οὖν Μήδειαν ἐν Θήβαις φασὶ καταλαβοῦσαν
Ἡρακλέα μανικῷ πάθει συνεχόμενον καὶ τοὺς υἱοὺς
ἀπεκταγκότα, φαρμάκοις αὐτὸν ἰάσασθαι. τοῦ δ᾽
Εὐρυσθέως ἐπικειμένου τοῖς προστάγμασιν, ἀπογνοῦσαν
τὴν κατὰ τὸ παρὸν ἐκ τούτου βοήθειαν
καταφυγεῖν εἰς Ἀθήνας πρὸς Αἰγέα τὸν Πανδίονος.
<milestone unit="section" n="5" /> ἐνταῦθα δ᾽ οἱ μέν φασιν αὐτὴν Αἰγεῖ συνοικήσασαν
γεννῆσαι Μῆδον τὸν ὕστερον Μηδίας βασιλεύσαντα,
τινὲς δ᾽ ἱστοροῦσιν ὑφ᾽ Ἱππότου τοῦ Κρέοντος ἐξαιτουμένην
τυχεῖν κρίσεως καὶ τῶν ἐγκλημάτων ἀπολυθῆναι.
<milestone unit="section" n="6" /> μετὰ δὲ ταῦτα Θησέως ἐπανελθόντος ἐκ
Τροιζῆνος εἰς τὰς Ἀθήνας, ἐγκληθεῖσαν ἐπὶ φαρμακείᾳ
φυγεῖν ἐκ τῆς πόλεως: δόντος δ᾽ Αἰγέως
τοὺς παραπέμψοντας εἰς ἣν βούλοιτο χώραν, εἰς
τὴν Φοινίκην κομισθῆναι. <milestone unit="section" n="7" /> ἐντεῦθεν δ᾽ εἰς τοὺς
ἄνω τόπους τῆς Ἀσίας ἀναβᾶσαν συνοικῆσαί τινι
τῶν ἐπιφανῶν βασιλέων, ἐξ οὗ γεννῆσαι παῖδα
Μῆδον: καὶ τὸν παῖδα μετὰ τὴν τοῦ πατρὸς τελευτὴν
διαδεξάμενον τὴν βασιλείαν θαυμασθῆναί τε
κατὰ τὴν ἀνδρείαν καὶ τοὺς λαοὺς ἀφ᾽ ἑαυτοῦ Μήδους ὀνομάσαι.
</p></div2>

<div2 type="chapter" n="56" org="uniform" sample="complete"><p><milestone unit="section" n="1" /> καθόλου δὲ διὰ τὴν τῶν τραγῳδῶν τερατείαν
ποικίλη τις <del status="unremarkable">διάθεσις</del> καὶ διάφορος ἱστορία περὶ
Μηδείας ἐξενήνεκται, καί τινες χαρίζεσθαι βουλόμενοι
τοῖς Ἀθηναίοις φασὶν αὐτὴν ἀναλαβοῦσαν
τὸν ἐξ Αἰγέως Μῆδον εἰς Κόλχους διασωθῆναι:
κατὰ δὲ τοῦτον τὸν χρόνον Αἰήτην ἐκ τῆς βασιλείας
<pb id="v.1.p.485" />
ὑπὸ τἀδελφοῦ Πέρσου βιαίως ἐκπεπτωκότα τὴν ἀρχὴν
ἀνακτήσασθαι, Μήδου τοῦ Μηδείας ἀνελόντος τὸν
Πέρσην: μετὰ δὲ ταῦτα δυνάμεως ἐγκρατῆ γενόμενον
τὸν Μῆδον πολλὴν ἐπελθεῖν τῆς ὑπὲρ τὸν
 Πόντον Ἀσίας, καὶ κατασχεῖν τὴν ἀπ᾽ ἐκείνου Μηδίαν
προσαγορευθεῖσαν. 
<milestone unit="section" n="2" />ἀλλὰ γὰρ τὸ πάσας τὰς 
ἀποφάσεις τῶν περὶ τῆς Μηδείας μυθολογησάντων
 ἀναγράφειν οὐκ ἀναγκαῖον ἅμα καὶ μακρὸν εἶναι
κρίνοντες τὰ καταλειπόμενα τῆς περὶ τῶν Ἀργοναυτῶν
 ἱστορίας προσθήσομεν. 
<milestone unit="section" n="3" />οὐκ ὀλίγοι γὰρ τῶν τε 
ἀρχαίων συγγραφέων καὶ τῶν μεταγενεστέρων, ὧν
ἐστι καὶ Τίμαιος, φασὶ τοὺς Ἀργοναύτας μετὰ τὴν
τοῦ δέρους ἁρπαγὴν πυθομένους ὑπ᾽ Αἰήτου προκατειλῆφθαι
ναυσὶ τὸ στόμα τοῦ Πόντου, πρᾶξιν
 ἐπιτελέσασθαι παράδοξον καὶ μνήμης ἀξίαν. ἀναπλεύσαντας
γὰρ αὐτοὺς διὰ τοῦ Τανάιδος ποταμοῦ
ἐπὶ τὰς πηγάς, καὶ κατὰ τόπον τινὰ τὴν ναῦν διελκύσαντας,
καθ᾽ ἑτέρου πάλιν ποταμοῦ τὴν ῥύσιν
ἔχοντος εἰς τὸν ὠκεανὸν καταπλεῦσαι πρὸς τὴν
 θάλατταν, ἀπὸ δὲ τῶν ἄρκτων ἐπὶ τὴν δύσιν κομισθῆναι
τὴν γῆν ἔχοντας ἐξ εὐωνύμων, καὶ πλησίον
γινομένους Γαδείρων εἰς τὴν καθ᾽ ἡμᾶς θάλατταν
εἰσπλεῦσαι. 
<milestone unit="section" n="4" />ἀποδείξεις δὲ τούτων φέρουσι, δεικνύντες 
τοὺς παρὰ τὸν ὠκεανὸν κατοικοῦντας Κελτοὺς
 σεβομένους μάλιστα τῶν θεῶν τοὺς Διοσκόρους:
παραδόσιμον γὰρ αὐτοὺς ἔχειν ἐκ παλαιῶν χρόνων
τὴν τούτων τῶν θεῶν παρουσίαν ἐκ τοῦ ὠκεανοῦ
<pb id="v.1.p.486" />
γεγενημένην. εἶναι δὲ καὶ τὴν παρὰ τὸν ὠκεανὸν
χώραν οὐκ ὀλίγας ἔχουσαν προσηγορίας ἀπό τε τῶν
Ἀργοναυτῶν καὶ τῶν Διοσκόρων. <milestone unit="section" n="5" /> παραπλησίως δὲ
καὶ τὴν ἐντὸς Γαδείρων ἤπειρον ἔχειν ἐμφανῆ σημεῖα
τῆς τούτων ἀνακομιδῆς. περὶ μὲν γὰρ τὴν Τυρρηνίαν
καταπλεύσαντας αὐτοὺς εἰς νῆσον τὴν ὀνομαζομένην
Αἰθάλειαν τὸν ἐν αὐτῇ λιμένα, κάλλιστον
ὄντα τῶν ἐν ἐκείνοις τοῖς τόποις, Ἀργῷον ἀπὸ τῆς
νεὼς προσαγορεῦσαι, καὶ μέχρι τῶνδε τῶν χρόνων
διαμένειν αὐτοῦ τὴν προσηγορίαν. <milestone unit="section" n="6" /> παραπλησίως
δὲ τοῖς εἰρημένοις κατὰ μὲν τὴν Τυρρηνίαν ἀπὸ
σταδίων ὀκτακοσίων τῆς Ῥώμης ὀνομάσαι λιμένα
Τελαμῶνα, κατὰ δὲ Φορμίας τῆς Ἰταλίας Αἰήτην
τὸν νῦν Καιήτην προσαγορευόμενον. πρὸς δὲ τούτοις
ὑπ᾽ ἀνέμων αὐτοὺς ἐκριφέντας εἰς τὰς Σύρτεις,
καὶ μαθόντας παρὰ Τρίτωνος τοῦ τότε βασιλεύοντος
τῆς Λιβύης τὴν ἰδιότητα τῆς θαλάττης, καὶ τὸν κίνδυνον
ἐκφυγόντας, δωρήσασθαι χαλκοῦν τρίποδα
τὸν ἀρχαίοις μὲν κεχαραγμένον γράμμασι, μέχρι δὲ
τῶν νεωτέρων χρόνων διαμείναντα παρὰ τοῖς Εὐεσπερίτας.
<milestone unit="section" n="7" /> οὐ παραλειπτέον δ᾽ ἡμῖν ἀνεξέλεγκτον
τὴν ἱστορίαν τῶν ἀποφηναμένων τοὺς Ἀργοναύτας
ἀνὰ τὸν Ἴστρον πλεύσαντας μέχρι τῶν πηγῶν κατενεχθῆναι
διὰ τῆς ἀντιπροσώπου ῥύσεως πρὸς τὸν
Ἀδριατικὸν κόλπον. <milestone unit="section" n="8" /> τούτους γὰρ ὁ χρόνος ἤλεγξεν
ὑπολαβοντας τὸν ἐν τῷ Πόντῳ πλείοσι στόμασιν
ἐξερευγόμενον Ἴστρον καὶ τὸν εἰς τὸν Ἀδρίαν ἐκβάλλοντα
<pb id="v.1.p.487" />
τὴν ῥύσιν ἔχειν ἀπὸ τῶν αὐτῶν τόπων.
Ῥωμαίων γὰρ καταπολεμησάντων τὸ τῶν Ἴστρων
ἔθνος, εὑρέθη τὰς πηγὰς ἔχων ὁ ποταμὸς ἀπὸ τετταράκοντα
σταδίων τῆς θαλάττης. ἀλλὰ γὰρ τοῖς
 συγγραφεῦσιν αἰτίαν τῆς πλάνης φασὶ γενέσθαι τὴν
ὁμωνυμίαν τῶν ποταμῶν.</p></div2>

<div2 type="chapter" n="57" org="uniform" sample="complete"><p><milestone unit="section" n="1" />ἡμῖν δ᾽ ἀρκούντως ἐξειργασμένοις τὴν περὶ τῶν Ἀργοναυτῶν ἱστορίαν καὶ τὰ ὑφ᾽ Ἡρακλέους πραχθέντα
οἰκεῖον ἂν εἴη κατὰ τὴν γενομένην ἐπαγγελίαν
 ἀναγράψαι τὰς τῶν υἱῶν αὐτοῦ πράξεις.
μετὰ τὴν Ἡρακλέους τοίνυν ἀποθέωσιν οἱ παῖδες
αὐτοῦ κατῴκουν ἐν Τραχῖνι παρὰ Κήυκι τῷ βασιλεῖ. <milestone unit="section" n="2" />
μετὰ δὲ ταῦτα Ὕλλου καί τινων ἑτέρων ἀνδρωθέντων,
Εὐρυσθεὺς φοβηθεὶς μὴ πάντων ἐνηλίκων
 γενομένων ἐκπέσῃ τῆς ἐν Μυκήναις βασιλείας, ἔγνω
τοὺς Ἡρακλείδας ἐξ ὅλης τῆς Ἑλλάδος φυγαδεῦσαι.
διὸ Κήυκι μὲν τῷ βασιλεῖ προηγόρευσε τούς τε
Ἡρακλείδας καὶ τοὺς Λικυμνίου παῖδας ἐκβαλεῖν, <milestone unit="section" n="3" />
ἔτι δὲ Ἰόλαον καὶ τὸ σύστημα τῶν Ἀρκάδων τῶν
 Ἡρακλεῖ συνεστρατευκότων, ἢ ταῦτα μὴ ποιοῦντα
πόλεμον ἀναδέξασθαι. 
<milestone unit="section" n="4" />οἱ δ᾽ Ἡρακλεῖδαι καὶ οἱ μετ᾽ 
αὐτῶν θεωροῦντες αὑτοὺς οὐκ ἀξιομάχους ὄντας
Εὐρυσθεῖ πολεμεῖν, ἔγνωσαν ἑκουσίως φεύγειν ἐκ
τῆς Τραχῖνος: ἐπιόντες δὲ τῶν ἄλλων πόλεων τὰς
 ἀξιολογωτάτας ἐδέοντο δέξασθαι σφᾶς αὐτοὺς συνοίκους.
μηδεμιᾶς δὲ τολμώσης ὐποδέξασθαι, μόνοι
τῶν ἄλλων Ἀθηναῖοι διὰ τὴν ἔμφυτον παρ᾽ αὐτοῖς
<pb id="v.1.p.488" />
ἐπιείκειαν προσεδέξαντο τοὺς Ἡρακλείδας: κατῴκισαν
δὲ αὐτοὺς μετὰ τῶν συμφυγόντων εἰς Τρικόρυθον
πόλιν, ἥτις ἐστὶ μία τῆς ὀνομαζομένης τετραπόλεως.
<milestone unit="section" n="5" /> μετὰ δέ τινα χρόνον ἁπάντων τῶν Ἡρακλέους παίδων
ἠνδρωμένων, καὶ φρονήματος ἐμφυομένου τοῖς
νεανίσκοις διὰ τὴν ἀφ᾽ Ἡρακλέους δόξαν, ὑφορώμενος
αὐτῶν τὴν αὔξησιν Εὐρυσθεὺς ἐστράτευσεν
ἐπ᾽ αὐτοὺς μετὰ πολλῆς δυνάμεως. <milestone unit="section" n="6" /> οἱ δ᾽ Ἡρακλεῖδαι,
βοηθούντων αὐτοῖς τῶν Ἀθηναίων, προστησάμενοι
τὸν Ἡρακλέους ἀδελφιδοῦν Ἰόλαον, καὶ τούτῳ
τε καὶ Θησεῖ καὶ Ὕλλῳ τὴν στρατηγίαν παραδόντες,
ἐνίκησαν παρατάξει τὸν Εὐρυσθέα. κατὰ δὲ τὴν
μάχην πλεῖστοι μὲν τῶν μετ᾽ Εὐρυσθέως κατεκόπησαν,
αὐτὸς δ᾽ ὁ Εὐρυσθεύς, τοῦ ἅρματος κατὰ τὴν
φυγὴν συντριβέντος, ὑπὸ Ὕλλου τοῦ Ἡρακλέους
ἀνῃρέθη: ὁμοίως δὲ καὶ οἱ υἱοὶ τοῦ Εὐρυσθέως πάντες κατὰ τὴν μάχην ἐτελεύτησαν.</p></div2>

<div2 type="chapter" n="58" org="uniform" sample="complete"><p><milestone unit="section" n="1" /> μετὰ δὲ ταῦτα
οἱ μὲν Ἡρακλεῖδαι πάντες περιβοήτῳ μάχῃ νενικηκότες
τὸν Εὐρυσθέα, καὶ διὰ τὴν εὐημερίαν συμμάχων
εὐπορήσαντες, ἐστράτευσαν ἐπὶ τὴν Πελοπόννησον
Ὕλλου στρατηγοῦντος. <milestone unit="section" n="2" /> Ἀτρεὺς δὲ μετὰ
τὴν Εὐρυσθέως τελευτὴν καταλαβόμενος τὴν ἐν
Μυκήναις βασιλείαν, καὶ προσλαβόμενος συμμάχους
Τεγεάτας καί τινας ἄλλους, ἀπήντησε τοῖς Ἡρακλείδαις.
<milestone unit="section" n="3" /> κατὰ δὲ τὸν Ἰσθμὸν τῶν στρατοπέδων ἀθροισθέντων,
Ὕλλος μὲν ὁ Ἡρακλέους εἰς μονομαχίαν
προεκαλέσατο τῶν πολεμίων τὸν βουλόμενον, ὁμολογίας
θέμενος τοιαύτας, εἰ μὲν Ὕλλος νικήσαι τὸν
<pb id="v.1.p.489" />
ἀντιταχθέντα, παραλαβεῖν Ἡρακλείδας τὴν Εὐρυσθέως
βασιλείαν, εἰ δ᾽ Ὕλλος λειφθείη, μὴ κατιέναι
τοὺς Ἡρακλείδας εἰς Πελοπόννησον ἐντὸς ἐτῶν
πεντήκοντα. 
<milestone unit="section" n="4" />καταβάντος δ᾽ εἰς τὴν πρόκλησιν Ἐχέμου 
 τοῦ βασιλέως τῶν Τεγεατῶν, καὶ τῆς μονομαχίας
γενομένης, ὁ μὲν Ὕλλος ἀνῃρέθη, οἱ δ᾽
Ἡρακλεῖδαι κατὰ τὰς ὁμολογίας ἀπέστησαν τῆς
καθόδου καὶ τὴν εἰς Τρικόρυθον ἐπάνοδον ἐποιήσαντο.

<milestone unit="section" n="5" />μετὰ δέ τινας χρόνους Λικύμνιος μὲν μετὰ 
 τῶν παίδων καὶ Τληπολέμου τοῦ Ἡρακλέους, ἑκουσίως
τῶν Ἀργείων αὐτοὺς προσδεξαμένων, ἐν Ἀργει
κατῴκησαν, οἱ δ᾽ ἄλλοι πάντες ἐν Τρικορύθῳ <del status="unremarkable">κατῴκησαν</del>:
ὡς δ᾽ ὁ πεντηκονταετὴς χρόνος διῆλθε,
κατῆλθον εἰς Πελοπόννησον: ὧν τὰς πράξεις ἀναγράψομεν,
 ὅταν εἰς ἐκείνους τοὺς χρόνους παραγενηθῶμεν.

<milestone unit="section" n="6" />Ἀλκμήνη δ᾽ εἰς Θήβας καταντήσασα, 
καὶ μετὰ ταῦτ᾽ ἄφαντος γενομένη, τιμῶν ἰσοθέων
ἔτυχε παρὰ τοῖς Θηβαίοις. τοὺς δ᾽ ἄλλους Ἡρακλείδας
φασὶν ἐλθόντας παρ᾽ Αἰγίμιον τὸν Δώρου τὴν
 πατρῴαν τῆς χώρας παρακαταθήκην ἀπαιτήσαντας
μετὰ Δωριέων κατοικῆσαι. 
<milestone unit="section" n="7" />Τληπόλεμον δὲ τὸν 
Ἡρακλέους ἐν Ἄργει κατοικοῦντα λέγουσιν ἀνελεῖν
Λικύμνιον τὸν Ἠλεκτρύωνος ἐρίσαντα περί τινων,
διὰ δὲ τὸν φόνον τοῦτον ἐξ Ἄργους φυγόντα εἰς
 Ῥόδον μετοικῆσαι: τὴν δὲ νῆσον ταύτην τότε κατῴκουν
Ἕλληνες οἱ ὑπὸ Τριόπα τοῦ Φόρβαντος κατοικισθέντες.

<milestone unit="section" n="8" />τὸν δ᾽ οὖν Τληπόλεμον κοινῇ μετὰ 
<pb id="v.1.p.490" />
τῶν ἐγχωρίων τριμερῆ ποιῆσαι τὴν Ῥόδον, καὶ τρεῖς
ἐν αὐτῇ καταστῆσαι πόλεις, Λίνδον, Ἰήλυσον, Κάμειρον:
βασιλεῦσαι δ᾽ αὐτὸν πάντων τῶν Ῥοδίων
διὰ τὴν τοῦ πατρὸς Ἡρακλέους δόξαν, καὶ κατὰ
τοὺς ὕστερον χρόνους μετ᾽ Ἀγαμέμνονος ἐπὶ τὴν
Τροίαν στρατεῦσαι.
</p></div2>

<div2 type="chapter" n="59" org="uniform" sample="complete"><p><milestone unit="section" n="1" /> ἐπεὶ δὲ περὶ Ἡρακλέους καὶ τῶν ἀπογόνων
αὐτοῦ διήλθομεν, οἰκεῖον ἂν εἴη περὶ Θησέως εἰπεῖν
διὰ τὸ τοῦτον ζηλωτὴν γενέσθαι τῶν Ἡρακλέους
ἄθλων. Θησεὺς τοίνυν γεγονὼς Αἴθρας τῆς Πιτθέως
καὶ Ποσειδῶνος, τραφεὶς ἐν Τροιζῆνι παρὰ
Πιτθεῖ τῷ μητροπάτορι, καὶ τὰ μυθολογούμενα
σύμβολα ἀνῃρημένος τὰ ὑπὸ Αἰγέως ὑπό τινι πέτρᾳ
τεθειμένα, κατήντησεν εἰς τὰς Ἀθήνας. διεξιὼν δ᾽,
ὥς φασι, τὴν παραθαλάττιον, καὶ ζηλωτὴς ὢν τῆς
Ἡρακλέους ἀρετῆς, ἐπεβάλετο τελεῖν ἄθλους περιέχοντας
ἀποδοχήν τε καὶ δόξαν. <milestone unit="section" n="2" /> πρῶτον μὲν οὖν
ἀνεῖλε τὸν ὀνομαζόμενον Κορυνήτην, χρώμενον τῇ
προσαγορευομένῃ κορύνῃ, ὅπερ ἦν ὅπλον ἀμυντήριον,
καὶ τοὺς παριόντας ἀποκτείνοντα, δεύτερον
δὲ τὸν ἐν Ἰσθμῷ κατοικοῦντα Σίνιν. <milestone unit="section" n="3" /> οὗτος γὰρ
δύο πίτυς κάμπτων, καὶ πρὸς ἑκατέραν τὸν ἕνα
βραχίονα προσδεσμεύων, ἄφνω τὰς πίτυς ἠφίει:
διόπερ τῶν σωμάτων διὰ τὴν βίαν ἀποσπωμένων
συνέβαινε τοὺς ἀτυχοῦντας μετὰ μεγάλης τιμωρίας
τελευτᾶν. <milestone unit="section" n="4" /> τρίτον δὲ τὴν ἐν Κρομμυῶνι ὑπάρχουσαν
ὗν ἀγρίαν, διαφέρουσαν ἀλκῇ τε καὶ μεγέθει καὶ
<pb id="v.1.p.491" />
πολλοὺς ἀνθρώπους ἀναιροῦσαν, ἀπέκτεινεν. ἐκόλασε
δὲ καὶ Σκείρωνα τὸν οἰκοῦντα τῆς Μεγαρίδος τὰς
ὀνομαζομένας ἀπ᾽ ἐκείνου Σκειρωνίδας πέτρας: οὗτος
γὰρ εἰώθει τοὺς παριόντας ἀναγκάζειν ἀπονίπτειν
 ἑαυτὸν ἐπί τινος ἀποκρήμνου τόπου, λακτίσματι δ᾽
ἄφνω τύπτων περιεκύλιε κατὰ τῶν κρημνῶν εἰς
θάλατταν κατὰ τὴν ὀνομαζομένην Χελώνην. 
<milestone unit="section" n="5" />ἀνεῖλε 
δὲ καὶ περὶ τὴν Ἐλευσῖνα Κερκυόνα τὸν διαπαλαίοντα
τοῖς παριοῦσι καὶ τὸν ἡττηθέντα διαφθείροντα.
 μετὰ δὲ ταῦτα τὸν ὀνομαζόμενον Προκρούστην
ἀπέκτεινε, τὸν οἰκοῦντα ἐν τῷ λεγομένῳ
Κορυδαλλῷ τῆς Ἀττικῆς: οὗτος δὲ τοὺς παριόντας
ὁδοιπόρους ἠνάγκαζεν ἐπί τινος κλίνης ἀναπίπτειν,
καὶ τῶν μὲν μακροτέρων τὰ ὑπερέχοντα μέρη τοῦ
 σώματος ἀπέκοπτε, τῶν δ᾽ ἐλαττόνων τοὺς πόδας
προέκρουεν, ἀφ᾽ οὗπερ Προκρούστης ὠνομάσθη.

<milestone unit="section" n="6" />κατορθώσας δὲ τὰ προειρημένα κατήντησεν εἰς τὰς 
 Ἀθήνας, καὶ τὸν Αἰγέα διὰ τῶν συμβόλων ἀνεγνώρισε.
μετὰ δὲ ταῦτα τὸν ἐν Μαραθῶνι ταῦρον, ὃν
 Ἡρακλῆς τελῶν ἆθλον ἐκ Κρήτης ἀπήγαγεν εἰς
Πελοπόννησον, συμπλακεὶς καὶ κρατήσας τοῦ ζῴου
ἀπήγαγεν εἰς τὰς Ἀθήνας: τοῦτον δ᾽ Αἰγεὺς παραλαβὼν ἔθυσεν Ἀπόλλωνι.
</p></div2>

<div2 type="chapter" n="60" org="uniform" sample="complete"><p><milestone unit="section" n="1" />λείπεται δ᾽ ἡμῖν εἰπεῖν περὶ Μινωταύρου τοῦ
 ἀναιρεθέντος ὑπὸ Θησέως, ἵνα συντελέσωμεν τὰς
τοῦ Θησέως πράξεις. ἀναγκαῖον δ᾽ ἐστὶ προσαναδραμόντας
<pb id="v.1.p.492" />
τοῖς χρόνοις τὰ συμπεπλεγμένα τούτοις
διελθεῖν, ἵνα σαφὴς ἡ σύμπασα γένηται διήγησις.
<milestone unit="section" n="2" /> Τέκταμος ὁ Δώρου τοῦ Ἕλληνος τοῦ Δευκαλίωνος
εἰς Κρήτην πλεύσας μετὰ Αἰολέων καὶ
Πελασγῶν ἐβασίλευσε τῆς νήσου, γήμας δὲ τὴν
Κρηθέως θυγατέρα ἐγέννησεν Ἀστέριον. οὗ βασιλεύοντος
ἐν Κρήτῃ Ζεύς, ὥς φασιν, Εὐρώπην ἁρπάσας
ἐκ Φοινίκης καὶ διακομίσας εἰς Κρήτην ἐπὶ
ταύρου, μιγεὶς τρεῖς υἱοὺς ἐγέννησε, Μίνω καὶ
Ῥαδάμανθυν καὶ Σαρπηδόνα. <milestone unit="section" n="3" /> μετὰ δὲ ταῦτα τὴν
Εὐρώπην Ἀστέριος ὁ βασιλεὺς τῆς Κρήτης ἔγημεν:
ἄπαις δ᾽ ὢν τοὺς τοῦ Διὸς παῖδας υἱοποιησάμενος
διαδόχους τῆς βασιλείας ἀπέλιπε. τούτων δὲ Ῥαδάμανθυς
μὲν τοῖς Κρησὶν ἐνομοθέτησε, Μίνως δὲ
διαδεξάμενος τὴν βασιλείαν καὶ γήμας Ἰτώνην τὴν
Λυκτίου Λύκαστον ἐγέννησεν, ὃς διαδεξάμενος τὴν
ἀρχὴν καὶ γήμας Ἴδην τὴν Κορύβαντος ἐγέννησε
Μίνωα τὸν δεύτερον, ὅν τινες Διὸς υἱὸν ἀναγράφουσιν.
οὗτος πρῶτος Ἑλλήνων ναυτικὴν δύναμιν
ἀξιόλογον συστησάμενος ἐθαλαττοκράτησε. <milestone unit="section" n="4" /> γήμας
δὲ Πασιφάην τὴν Ἡλίου καὶ Κρήτης ἐγέννησε Δευκαλίωνα
καὶ Κατρέα καὶ Ἀνδρόγεων καὶ Ἀριάδνην,
καὶ ἕτερα τέκνα ἔσχε πλείονα νόθα. τῶν δὲ Μίνωος
υἱῶν Ἀνδρόγεως μὲν εἰς τὰς Ἀθήνας κατήντησε
Παναθηναίων συντελουμένων, Αἰγέως βασιλεύοντος,
ἐν δὲ τοῖς ἀγῶσι νικήσας τοὺς ἀθλητὰς ἅπαντας
συνήθης ἐγένετο τοῖς Πάλλαντος παισίν. <milestone unit="section" n="5" /> ἐνταῦθ᾽
ὁ μὲν Αἰγεὺς ὑποπτεύσας τὴν Ἀνδρόγεω φιλίαν,
<pb id="v.1.p.493" />
μήποθ᾽ ὁ Μίνως βοηθήσας τοῖς υἱοῖς τοῦ Πάλλαντος
ἀφέληται τὴν ἀρχήν, ἐπεβούλευσε τῷ Ἀνδρόγεῳ.
βαδίζοντος οὖν αὐτοῦ εἰς τὰς Θήβας ἐπί τινα θεωρίαν,
ἐδολοφόνησεν αὐτὸν διά τινων ἐγχωρίων περὶ Οἰνόην τῆς Ἀττικῆς.</p></div2>

<div2 type="chapter" n="61" org="uniform" sample="complete"><p><milestone unit="section" n="1" /> Μίνως δὲ πυθόμενος τὴν
κατὰ τὸν υἱὸν συμφοράν, ἧκεν εἰς τὰς Ἀθήνας
δίκας αἰτῶν τοῦ Ἀνδρόγεω φόνου. οὐδενὸς δ᾽ αὐτῷ
προσέχοντος, πρὸς μὲν Ἀθηναίους πόλεμον συνεστήσατο,
ἀρὰς δὲ ἐποιήσατο τῷ Διὶ γενέσθαι κατὰ
 τὴν πόλιν τῶν Ἀθηναίων αὐχμὸν καὶ λιμόν. ταχὺ
δὲ περὶ τὴν Ἀττικὴν καὶ τὴν Ἑλλάδα γενομένων
 αὐχμῶν καὶ φθαρέντων τῶν καρπῶν, συνελθόντες
οἱ τῶν πόλεων ἡγεμόνες ἐπηρώτησαν τὸν θεὸν πῶς
ἂν δύναιντο τῶν κακῶν ἀπαλλαγῆναι. ὁ δ᾽ ἔχρησεν
 ἐλθεῖν αὐτοὺς πρὸς Αἰακὸν τὸν Διὸς καὶ Αἰγίνης
τῆς Ἀσωποῦ θυγατρός, καὶ κελεύειν ὑπὲρ αὐτῶν
εὐχὰς ποιήσασθαι. 
<milestone unit="section" n="2" />ὧν πραξάντων τὸ προσταχθέν, 
ὁ μὲν Αἰακὸς ἐπετέλεσε τὰς εὐχάς, καὶ ὁ αὐχμὸς
παρὰ μὲν τοῖς ἄλλοις Ἕλλησιν ἐπαύσατο, παρὰ δὲ
 τοῖς Ἀθηναίοις μόνοις διέμεινεν: οὗ δὴ χάριν
ἠναγκάσθησαν οἱ Ἀθηναῖοι τὸν θεὸν ἐπερωτῆσαι
περὶ τῆς τῶν κακῶν ἀπαλλαγῆς. εἶθ᾽ ὁ μὲν θεὸς
ἔχρησεν, ἐὰν τοῦ Ἀνδρόγεω φόνου τῷ Μίνῳ δίκας
δῶσιν ἃς ἂν ἐκεῖνος δικάσῃ: 
<milestone unit="section" n="3" />ὑπακουσάντων δὲ τῷ 
 θεῷ τῶν Ἀθηναίων, προσέταξεν αὐτοῖς ὁ Μίνως
διδόναι κόρους ἑπτὰ καὶ τὰς ἴσας κόρας δι᾽ ἐτῶν
ἐννέα βορὰν τῷ Μινωταύρῳ ὅσον ἂν χρόνον ζῇ τὸ
<pb id="v.1.p.494" />
τέρας. δόντων δ᾽ αὐτῶν, ἀπηλλάγησαν τῶν κακῶν
οἱ κατὰ τὴν Ἀττικήν, καὶ ὁ Μίνως πολεμῶν ἐπαύσατο
τὰς Ἀθήνας. διελθόντων δὲ ἐτῶν ἐννέα πάλιν
ὁ Μίνως ἦλθεν εἰς τὴν Ἀττικὴν μετὰ μεγάλου
στόλου, καὶ τοὺς δὶς ἑπτὰ κόρους ἀπαιτήσας ἔλαβε.
<milestone unit="section" n="4" /> μελλόντων δ᾽ ἐκπλεῖν τῶν περὶ τὸν Θησέα, ὁ Αἰγεὺς
συνέθετο πρὸς τὸν κυβερνήτην <del status="unremarkable">καὶ προσέταξεν
αὐτῷ</del>, ἐὰν μὲν ὁ Θησεὺς νικήσῃ τὸν Μινώταυρον,
καταπλεῖν αὐτοὺς λευκοῖς ἱστίοις, ἐὰν δὲ ἀπόληται,
μέλασι, καθάπερ καὶ πρότερον ποιεῖν εἰώθεσαν. καταπλευσάντων
δ᾽ αὐτῶν εἰς Κρήτην Ἀριάδνη μὲν ἡ
θυγάτηρ τοῦ Μίνωος ἠράσθη τοῦ Θησέως εὐπρεπείᾳ
διαφέροντος, Θησεὺς δ᾽ εἰς λόγους ἐλθὼν
αὐτῇ καὶ ταύτην συνεργὸν λαβών, τόν τε Μινώταυρον
ἀπέκτεινε καὶ τὴν ἔξοδον τὴν τοῦ λαβυρίνθου
παρ᾽ αὐτῆς μαθὼν διεσώθη. <milestone unit="section" n="5" /> ἀνακομιζόμενος
δ᾽ εἰς τὴν πατρίδα καὶ κλέψας τὴν Ἀριάδνην ἔλαθεν
ἐκπλεύσας νυκτός, καὶ κατῆρεν εἰς νῆσον τὴν τότε
μὲν Δίαν, νῦν δὲ Νάξον προσαγορευομένην. καθ᾽
ὃν δὴ χρόνον μυθολογοῦσι Διόνυσον ἐπιφανέντα,
καὶ διὰ τὸ κάλλος τῆς Ἀριάδνης ἀφελόμενον τοῦ
Θησέως τὴν παρθένον, ἔχειν αὐτὴν ὡς γυναῖκα
γαμετὴν ἀγαπωμένην διαφερόντως. μετὰ γοῦν τὴν
τελευτὴν αὐτῆς διὰ τὴν φιλοστοργίαν ἀθανάτων
καταξιῶσαι τιμῶν, καταστερίσαντα τὸν ἐν οὐρανῷ
στέφανον Ἀριάδνης. <milestone unit="section" n="6" /> τοὺς δὲ περὶ τὸν Θησέα φασὶ
διὰ τὴν ἁρπαγὴν τῆς κόρης δυσφοροῦντας ἰσχυρῶς,
<pb id="v.1.p.495" />
καὶ διὰ τὴν λύπην ἐπιλαθομένους τῆς Αἰγέως
παραγγελίας, τοῖς μέλασιν ἱστίοις καταπλεῖν εἰς τὴν
 Ἀττικήν. 
<milestone unit="section" n="7" />Αἰγέα δὲ θεασάμενον τὸν κατάπλουν, καὶ 
δόξαντα τεθνηκέναι τὸν υἱόν, ἡρωικὴν ἅμα πρᾶξιν
 καὶ συμφορὰν ἐπιτελέσασθαι: ἀναβάντα γὰρ εἰς
τὴν ἀκρόπολιν, καὶ διὰ τὴν ὑπερβολὴν τῆς λύπης
προσκόψαντα τῷ ζῆν, ἑαυτὸν κατακρημνίσαι. 
<milestone unit="section" n="8" />μετὰ 
δὲ τὴν Αἰγέως τελευτὴν Θησεὺς διαδεξάμενος τὴν
βασιλείαν ἦρχε τοῦ πλήθους νομίμως καὶ πολλὰ
 πρὸς αὔξησιν τῆς πατρίδος ἔπραξεν. ἐπιφανέστατον
δὲ συνετελέσθη τὸ τοὺς δήμους, ὄντας μικροὺς μὲν
τοῖς μεγέθεσι, πολλοὺς δὲ τὸν ἀριθμόν, μεταγαγεῖν
εἰς τὰς Ἀθήνας: 
<milestone unit="section" n="9" />ἀπὸ γὰρ τούτων τῶν χρόνων 
Ἀθηναῖοι διὰ τὸ βάρος τῆς πόλεως φρονήματος
 ἐνεπίμπλαντο καὶ τῆς τῶν Ἑλλήνων ἡγεμονίας
ὠρέχθησαν. ἡμεῖς δὲ περὶ τούτων ἀρκούντως διεληλυθότες
τὰ λειπόμενα τῶν περὶ Θησέα γενομένων ἀναγράψομεν.
</p></div2>

<div2 type="chapter" n="62" org="uniform" sample="complete"><p><milestone unit="section" n="1" />Δευκαλίων ὁ πρεσβύτατος τῶν Μίνωος παίδων,
 δυναστεύων τῆς Κρήτης καὶ ποιησάμενος πρὸς Ἀθηναίους
συμμαχίαν, συνῴκισε τὴν ἰδίαν ἀδελφὴν
Φαίδραν Θησεῖ. μετὰ δὲ τὸν γάμον Ἱππόλυτον μὲν
τὸν ἐκ τῆς Ἀμαζονίδος γενόμενον υἱὸν ἔπεμψεν εἰς
Τροιζῆνα τρέφεσθαι παρὰ τοῖς Αἴθρας ἀδελφοῖς,
 ἐκ δὲ Φαίδρας Ἀκάμαντα καὶ Δημοφῶντα ἐγέννησε.

<milestone unit="section" n="2" />μικρὸν δ᾽ ὕστερον Ἱππολύτου ἐπανελθόντος εἰς τὰς 
Ἀθήνας πρὸς τὰ μυστήρια, Φαίδρα διὰ τὸ κάλλος
ἐρασθεῖσα αὐτοῦ τότε μὲν ἀπελθόντος εἰς Τροιζῆνα
<pb id="v.1.p.496" />
ἱδρύσατο ἱερὸν Ἀφροδίτης παρὰ τὴν ἀκρόπολιν,
ὅθεν ἦν καθορᾶν τὴν Τροιζῆνα, ὕστερον δὲ παρὰ
τῷ Πιτθεῖ μετὰ τοῦ Θησέως καταλύσασα ἠξίου τὸν
Ἱππόλυτον μιγῆναι αὐτῇ. ἀντειπόντος δ᾽ ἐκείνου
φασὶ τὴν Φαίδραν ἀγανακτῆσαι, καὶ ἐπανελθοῦσαν
εἰς τὰς Ἀθήνας εἰπεῖν τῷ Θησεῖ διότι ἐπεβάλετο
Ἱππόλυτος αὐτῇ μιγῆναι. <milestone unit="section" n="3" /> Θησέως δὲ διστάζοντος
περὶ τῆς διαβολῆς, καὶ τὸν Ἱππόλυτον μεταπεμπομένου
πρὸς τὸν ἔλεγχον, Φαίδρα μὲν φοβηθεῖσα
τὸν ἐξετασμὸν ἀνεκρέμασεν ἑαυτήν, Ἱππόλυτος δ᾽
ἁρματηλατῶν, ὡς ἤκουσε τὰ περὶ τῆς διαβολῆς,
συνεχύθη τὴν ψυχήν, καὶ διὰ τοῦτο τῶν ἵππων
ταραχθέντων καὶ ἐπισπασαμένων αὐτὸν ταῖς ἡνίαις,
συνέβη τὸν μὲν δίφρον συντριβῆναι, τὸ δὲ μειράκιον
ἐμπλακὲν τοῖς ἱμᾶσιν ἑλκυσθῆναι καὶ τελευτῆσαι.
<milestone unit="section" n="4" /> Ἱππόλυτος μὲν οὖν διὰ σωφροσύνην τὸν
βίον καταστρέψας παρὰ Τροιζηνίοις ἔτυχεν ἰσοθέων
τιμῶν, Θησεὺς δὲ μετὰ ταῦτα καταστασιασθεὶς καὶ
φυγὼν ἐκ τῆς πατρίδος ἐπὶ τῆς ξένης ἐτελεύτησεν.
οἱ δ᾽ Ἀθηναῖοι μεταμεληθέντες τά τε ὀστᾶ μετήνεγκαν
καὶ τιμαῖς ἰσοθέοις ἐτίμησαν αὐτόν, καὶ τέμενος
ἄσυλον ἐποίησαν ἐν ταῖς Ἀθήναις τὸ προσαγορευόμενον ἀπ᾽ ἐκείνου Θησεῖον.
</p></div2>

<div2 type="chapter" n="63" org="uniform" sample="complete"><p><milestone unit="section" n="1" /> ἡμεῖς δ᾽ ἐπεὶ τὸν περὶ Θησέως λόγον ἀποδεδώκαμεν,
ἐν μέρει διέξιμεν περί τε τῆς κατὰ τὴν
Ἑλένην ἁρπαγῆς καὶ τῆς μνηστείας Φερσεφόνης
ὑπὸ Πειρίθου: αὗται γὰρ αἱ πράξεις συμπεπλεγμέναι
ταῖς Θησέως εἰσί. Πειρίθους γὰρ ὁ Ἰξίονος,
<pb id="v.1.p.497" />
ἀποθανούσης αὐτοῦ τῆς γυναικὸς Ἱπποδαμείας καὶ
καταλιπούσης υἱὸν Πολυποίτην, παρῆλθεν εἰς τὰς
Ἀθήνας πρὸς Θησέα. 
<milestone unit="section" n="2" />καταλαβὼν δὲ τετελευτηκυῖαν 
τὴν γυναῖκα τοῦ Θησέως Φαίδραν ἔπεισεν αὐτὸν
 ἁρπάσαι τὴν Λήδας καὶ Διὸς Ἑλένην, δεκαετῆ μὲν
τὴν ἡλικίαν οὖσαν, εὐπρεπείᾳ δὲ πασῶν διαφέρουσαν.
παραγενόμενοι δ᾽ εἰς Λακεδαίμονα μετὰ πλειόνων,
καὶ καιρὸν εὔθετον λαβόντες, ἥρπασαν τὴν Ἑλένην
κοινῇ καὶ ἀπήγαγον εἰς τὰς Ἀθήνας. 
<milestone unit="section" n="3" />ἔπειτα πρὸς 
 ἀλλήλους ὁμολογίας ἔθεντο διακληρώσασθαι, καὶ
τὸν μὲν λαχόντα γῆμαι τὴν Ἑλένην, τῷ δ᾽ ἑτέρῳ
συμπρᾶξαι περὶ ἑτέρας γυναικός, ὑπομένοντα πάντα
κίνδυνον. περὶ δὲ τούτων δόντες ἀλλήλοις ὅρκους
ἔλαχον, καὶ συνέβη τῷ κλήρῳ λαχεῖν Θησέα. οὗτος
 μὲν οὖν κύριος κατέστη τῆς παρθένου τὸν τρόπον
τοῦτον: τῶν δ᾽ Ἀθηναίων ἀγανακτούντων ἐπὶ τῷ
γεγονότι, φοβηθεὶς ὁ Θησεὺς ὑπεξέθετο τὴν Ἑλένην
εἰς Ἄφιδναν, μίαν τῶν Ἀττικῶν πόλεων. παρακατέστησε
δ᾽ αὐτῇ τὴν μητέρα Αἴθραν καὶ τῶν
 ἄλλων φίλων τοὺς ἀρίστους, φύλακας τῆς παρθένου.

<milestone unit="section" n="4" />Πειρίθου δὲ κρίναντος μνηστεῦσαι Φερσεφόνην καὶ 
παρακαλοῦντος συναποδημῆσαι, τὸ μὲν πρῶτον ὁ
Θησεὺς μετέπειθεν ἀποτρέπων τῆς πράξεως αὐτὸν
διὰ τὴν ἀσέβειαν: τοῦ δὲ Πειρίθου βιαζομένου
 συνηναγκάσθη διὰ τοὺς ὅρκους ὁ Θησεὺς μετασχεῖν
τῆς πράξεως. καὶ πέρας καταβάντων αὐτῶν εἰς
τοὺς καθ᾽ ᾄδου τόπους, συνέβη διὰ τὴν ἀσέβειαν
<pb id="v.1.p.498" />
ἀμφοτέρους δεθῆναι, καὶ Θησέα μὲν ὕστερον διὰ
τὴν Ἡρακλέους χάριν ἀπολυθῆναι, Πειρίθουν δὲ
διὰ τὴν ἀσέβειαν ἐν ᾄδου διατελεῖν τιμωρίας αἰωνίου
τυγχάνοντα: ἔνιοι δὲ τῶν μυθογράφων φασὶν ἀμφοτέρους
μὴ τυχεῖν τοῦ νόστου. <milestone unit="section" n="5" /> καθ᾽ ὃν δὴ χρόνον
λέγουσι τοὺς ἀδελφοὺς τῆς Ἑλένης Διοσκόρους
στρατεύσαντας ἐπὶ τὴν Ἄφιδναν καὶ τὴν πόλιν
ἑλόντας ταύτην μὲν κατασκάψαι, τὴν δ᾽ Ἑλένην
ἀπαγαγεῖν εἰς Λακεδαίμονα παρθένον οὖσαν, καὶ
μετ᾽ αὐτῆς δούλην τὴν μητέρα Θησέως Αἴθραν.
</p></div2>

<div2 type="chapter" n="64" org="uniform" sample="complete"><p><milestone unit="section" n="1" /> ἡμεῖς δὲ περὶ τούτων ἀρκούντως εἰρηκότες τὰ
περὶ τῶν ἑπτὰ ἐπὶ Θήβας ἱστορήσομεν, ἀναλαβόντες
τὰς ἐξ ἀρχῆς αἰτίας τοῦ πολέμου. Λάιος ὁ Θηβῶν
βασιλεὺς γήμας Ἰοκάστην τὴν Κρέοντος, καὶ χρόνον
ἱκανὸν ἄπαις ὤν, ἐπηρώτησε τὸν θεὸν περὶ τέκνων
γενέσεως. τῆς δὲ Πυθίας δούσης χρησμὸν αὐτῷ
μὴ συμφέρειν γενέσθαι τέκνα ῾τὸν γὰρ ἐξ αὐτοῦ
τεκνωθέντα παῖδα πατροκτόνον ἔσεσθαι καὶ πᾶσαν
τὴν οἰκίαν πληρώσειν μεγάλων ἀτυχημάτων᾽, ἐπιλαθόμενος
τοῦ χρησμοῦ καὶ γεννήσας υἱόν, ἐξέθηκε
τὸ βρέφος διαπερονήσας αὐτοῦ τὰ σφυρὰ σιδήρῳ:
<milestone unit="section" n="2" /> δι᾽ ἣν αἰτίαν Οἰδίπους ὕστερον ὠνομάσθη. οἱ δ᾽
οἰκέται λαβόντες τὸ παιδίον ἐκθεῖναι μὲν οὐκ ἠθέλησαν,
ἐδωρήσαντο δὲ τῇ Πολύβου γυναικί, οὐ
δυναμένῃ γεννῆσαι παῖδας. μετὰ δὲ ταῦτα ἀνδρωθέντος
τοῦ παιδός, ὁ μὲν Λάιος ἔκρινεν ἐπερωτῆσαι
τὸν θεὸν περὶ τοῦ βρέφους τοῦ ἐκτεθέντος, ὁ δὲ
Οἰδίπους μαθὼν παρά τινος τὴν καθ᾽ ἑαυτὸν ὑποβολήν,
<pb id="v.1.p.499" />
ἐπεχείρησεν ἐπερωτῆσαι τὴν Πυθίαν περὶ τῶν
κατ᾽ ἀλήθειαν γονέων. κατὰ δὲ τὴν Φωκίδα τούτων
ἀλλήλοις ἀπαντησάντων, ὁ μὲν Λάιος ὑπερηφάνως
ἐκχωρεῖν τῆς ὁδοῦ προσέταττεν, ὁ δ᾽ Οἰδίπους ὀργισθεὶς
 ἀπέκτεινε τὸν Λάιον, ἀγνοῶν ὅτι πατὴρ ἦν
αὐτοῦ. 
<milestone unit="section" n="3" />καθ᾽ ὃν δὴ χρόνον μυθολογοῦσι σφίγγα, 
δίμορφον θηρίον, παραγενομένην εἰς τὰς Θήβας
αἴνιγμα προτιθέναι τῷ δυναμένῳ λῦσαι, καὶ πολλοὺς
ὑπ᾽ αὐτῆς δι᾽ ἀπορίαν ἀναιρεῖσθαι. προτιθεμένου
 δὲ ἐπάθλου φιλανθρώπου τῷ λύσαντι γαμεῖν
τὴν Ἰοκάστην καὶ βασιλεύειν τῶν Θηβῶν, ἄλλον
μὲν μηδένα δύνασθαι γνῶναι τὸ προτεθειμένον,
μόνον δὲ Οἰδίπουν λῦσαι τὸ αἴνιγμα. ἦν δὲ τὸ
προτεθὲν ὑπὸ τῆς σφιγγός, τί ἐστι τὸ αὐτὸ δίπουν,
 τρίπουν, τετράπουν. 
<milestone unit="section" n="4" />ἀπορουμένων δὲ τῶν ἄλλων 
ὁ Οἰδίπους ἀπεφήνατο ἄνθρωπον εἶναι τὸ προβληθέν:
νήπιον μὲν γὰρ αὐτὸν ὑπάρχοντα τετράπουν
εἶναι, αὐξήσαντα δὲ δίπουν, γηράσαντα δὲ τρίπουν,
βακτηρίᾳ χρώμενον διὰ τὴν ἀσθένειαν. ἐνταῦθα
 τὴν μὲν σφίγγα κατὰ τὸν μυθολογούμενον χρησμὸν
ἑαυτὴν κατακρημνίσαι, τὸν δ᾽ Οἰδίπουν γήμαντα
τὴν ἀγνοουμένην ὑφ᾽ ἑαυτοῦ μητέρα γεννῆσαι δύο
μὲν υἱοὺς Ἐτεοκλέα καὶ Πολυνείκην, δύο δὲ θυγατέρας Ἀντιγόνην καὶ Ἰσμήνην.</p></div2>

<div2 type="chapter" n="65" org="uniform" sample="complete"><p><milestone unit="section" n="1" />τῶν δ᾽ υἱῶν ἀνδρωθέντων,
 καὶ τῶν περὶ τὴν οἰκίαν ἀσεβημάτων γνωσθέντων,
τὸν μὲν Οἰδίπουν ὑπὸ τῶν υἱῶν ἔνδον
μένειν ἀναγκασθῆναι διὰ τὴν αἰσχύνην, τοὺς δὲ
<pb id="v.1.p.500" />
νεανίσκους παραλαβόντας τὴν ἀρχὴν ὁμολογίας θέσθαι
πρὸς ἀλλήλους παρ᾽ ἐνιαυτὸν ἄρχειν. πρεσβυτέρου
δ᾽ ὄντος Ἐτεοκλέους, τοῦτον πρῶτον ἄρξαι,
καὶ διελθόντος τοῦ χρόνου μὴ βούλεσθαι παραδιδόναι
τὴν βασιλείαν. <milestone unit="section" n="2" /> τὸν δὲ Πολυνείκην κατὰ τὰς
ὁμολογίας ἀπαιτεῖν τὴν ἀρχήν: τοῦ δ᾽ ἀδελφοῦ μὴ
ὑπακούοντος φυγεῖν εἰς Ἄργος πρὸς Ἄδραστον τὸν
βασιλέα. καθ᾽ ὃν δὴ χρόνον φασὶ Τυδέα τὸν
Οἰνέως ἐν Καλυδῶνι τοὺς ἀνεψιοὺς ἀνελόντα Ἀλκάθουν
καὶ Λυκωπέα φυγεῖν ἐκ τῆς Αἰτωλίας εἰς
Ἄργος. <milestone unit="section" n="3" /> Ἄδραστον δ᾽ ἀμφοτέρους ὑποδεξάμενον φιλοφρόνως
κατά τι λόγιον συνοικίσαι τὰς θυγατέρας
αὐτοῖς, Ἀργείαν μὲν Πολυνείκει, Δηιπύλην δὲ Τυδεῖ.
εὐδοκιμούντων δὲ τῶν νεανίσκων καὶ μεγάλης ἀποδοχῆς
ὑπὸ τοῦ βασιλέως τυγχανόντων, φασὶ τὸν
Αδραστον χαριζόμενον αὐτοῖς ἐπαγγείλασθαι κατάξειν
ἀμφοτέρους εἰς τὰς πατρίδας. <milestone unit="section" n="4" /> κρίναντος δ᾽ αὐτοῦ
πρῶτον καταγαγεῖν τὸν Πολυνείκην, ἄγγελον εἰς
τὰς Θήβας ἀποστεῖλαι Τυδέα πρὸς Ἐτεοκλέα περὶ
τῆς καθόδου. ἐνταῦθά φασι τὸν μὲν Τυδέα ἐνεδρευθέντα
κατὰ τὴν ὁδὸν ὑπὸ Ἐτεοκλέους πεντήκοντα
ἀνδράσιν ἅπαντας ἀνελεῖν καὶ παραδόξως εἰς
τὸ Ἄργος διασωθῆναι, τὸν δ᾽ Ἄδραστον πυθόμενον
τὰ συμβάντα παρασκευάσασθαι τὰ πρὸς τὴν στρατείαν,
πείσαντα μετασχεῖν τοῦ πολέμου Καπανέα τε
καὶ Ἱππομέδοντα καὶ Παρθενοπαῖον τὸν Ἀταλάντης
τῆς Σχοινέως. <milestone unit="section" n="5" /> τοὺς δὲ περὶ τὸν Πολυνείκην ἐπιβαλέσθαι
<pb id="v.1.p.501" />
πείθειν Ἀμφιάραον τὸν μάντιν συστρατεύειν
αὐτοῖς ἐπὶ τὰς Θήβας: τοῦ δὲ προγινώσκοντος
ὡς ἀπολεῖται συστρατεύσας αὐτοῖς, καὶ διὰ τοῦτο
μὴ συγχωροῦντος, Πολυνείκην φασὶ τὸν χρυσοῦν
 ὅρμον, ὃν Ἀφροδίτην μυθολογοῦσιν Ἁρμονίᾳ δωρήσασθαι,
δοῦναι τῇ γυναικὶ τῇ Ἀμφιαράου, ὅπως
τὸν ἄνδρα πείσῃ συμμαχῆσαι. 
<milestone unit="section" n="6" />καθ᾽ ὃν δὴ χρόνον 
Ἀμφιαράου πρὸς Ἄδραστον στασιάζοντος περὶ τῆς
βασιλείας, ὁμολογίας θέσθαι πρὸς ἀλλήλους, καθ᾽
 ἃς ἐπέτρεπον κρῖναι περὶ τῶν ἀμφισβητουμένων
Ἐριφύλην, γυναῖκα μὲν οὖσαν Ἀμφιαράου, ἀδελφὴν
δ᾽ Ἀδράστου. τῆς δὲ τὸ νίκημα περιθείσης
Ἀδράστῳ καὶ περὶ τῆς ἐπὶ Θήβας στρατείας ἀποφηναμένης
δεῖν στρατεύειν, ὁ μὲν Ἀμφιάραος δόξας
 ὑπὸ τῆς γυναικὸς προδεδόσθαι συστρατεύσειν μὲν
ὡμολόγησεν, ἐντολὰς δὲ ἔδωκεν Ἀλκμαίωνι τῷ υἱῷ
μετὰ τὴν ἑαυτοῦ τελευτὴν ἀνελεῖν τὴν Ἐριφύλην.

<milestone unit="section" n="7" />οὗτος μὲν οὖν ὕστερον κατὰ τὰς τοῦ πατρὸς ἐντολὰς 
ἀνεῖλε τὴν μητέρα, καὶ διὰ τὴν συνείδησιν τοῦ
 μύσους εἰς μανίαν περιέστη: οἱ δὲ περὶ τὸν Ἄδραστον
καὶ Πολυνείκην καὶ Τυδέα προσλαβόμενοι
τέτταρας ἡγεμόνας, Ἀμφιάραόν τε καὶ Καπανέα καὶ
Ἱππομέδοντα, ἔτι δὲ Παρθενοπαῖον τὸν Ἀταλάντης
τῆς Σχοινέως, ἐστράτευσαν ἐπὶ τὰς Θήβας, ἔχοντες
 δύναμιν ἀξιόλογον. 
<milestone unit="section" n="8" />μετὰ δὲ ταῦτα Ἐτεοκλῆς μὲν 
καὶ Πολυνείκης ἀλλήλους ἀνεῖλον, Καπανεὺς δὲ
<pb id="v.1.p.502" />
βιαζόμενος καὶ διὰ κλίμακος ἀναβαίνων ἐπὶ τὸ
τεῖχος ἐτελεύτησεν, Ἀμφιάραος δὲ χανούσης τῆς γῆς
ἐμπεσὼν εἰς τὸ χάσμα μετὰ τοῦ ἅρματος ἄφαντος
ἐγένετο. <milestone unit="section" n="9" /> ὁμοίως δὲ καὶ τῶν ἄλλων ἡγεμόνων ἀπολομένων
πλὴν Ἀδράστου, καὶ πολλῶν στρατιωτῶν
πεσόντων, οἱ μὲν Θηβαῖοι τὴν ἀναίρεσιν τῶν νεκρῶν
οὐ συνεχώρησαν, ὁ δ᾽ Ἄδραστος καταλιπὼν ἀτάφους
τοὺς τετελευτηκότας ἐπανῆλθεν εἰς Ἄργος. ἀτάφων
δὲ μενόντων τῶν ὑπὸ τὴν Καδμείαν πεπτωκότων
σωμάτων, καὶ μηδενὸς τολμῶντος θάπτειν, Ἀθηναῖοι
διαφέροντες τῶν ἄλλων χρηστότητι πάντας
τοὺς ὑπὸ τὴν Καδμείαν πεπτωκότας ἔθαψαν.
</p></div2>

<div2 type="chapter" n="66" org="uniform" sample="complete"><p><milestone unit="section" n="1" /> οἱ μὲν οὖν ἑπτὰ ἐπὶ Θήβας τοιοῦτον τὸ πέρας
ἔσχον. οἱ δὲ τούτων παῖδες, ἐπίγονοι δ᾽ ὀνομασθέντες,
τὸν τῶν πατέρων θάνατον ἐπεξιόντες
ἔγνωσαν στρατεύειν κοινῇ ἐπὶ τὰς Θήβας, λαβόντες
χρησμὸν παρ᾽ Ἀπόλλωνος πολεμεῖν τὴν προειρημένην
πόλιν στρατηγὸν ἔχοντας Ἀλκμαίωνα τὸν
Ἀμφιαράου. <milestone unit="section" n="2" /> ὁ δ᾽ Ἀλκμαίων αἱρεθεὶς ὑπ᾽ αὐτῶν
στρατηγὸς ἐπηρώτησε τὸν θεὸν περὶ τῆς ἐπὶ τὰς
Θήβας στρατείας καὶ περὶ τῆς Ἐριφύλης τῆς μητρὸς
κολάσεως. <milestone unit="section" n="3" /> τοῦ δ᾽ Ἀπόλλωνος χρήσαντος ἀμφότερα
τὰ προειρημένα πρᾶξαι διὰ τὸ μὴ μόνον τὸν χρυσοῦν
ὅρμον δέξασθαι κατὰ τῆς ἀπωλείας τοῦ πατρός,
ἀλλὰ καὶ πέπλον λαβεῖν αὐτὴν κατὰ τῆς τοῦ υἱοῦ
τελευτῆς: Ἀφροδίτης γάρ, ὥς φασι, τὸ παλαιὸν
<pb id="v.1.p.503" />
δωρησαμένης Ἁρμονίᾳ τῇ Κάδμου τόν τε ὅρμον
καὶ πέπλον, ἀμφότερα ταῦτα προσδέξασθαι τὴν
Ἐριφύλην, τὸν μὲν ὅρμον παρὰ Πολυνείκους λαβοῦσαν,
τὸν δὲ πέπλον παρὰ τοῦ υἱοῦ τοῦ Πολυνείκους
 Θερσάνδρου, ὅπως πείσῃ τὸν υἱὸν στρατεύειν
ἐπὶ τὰς Θήβας: ὁ δ᾽ οὖν Ἀλκμαίων οὐ μόνον ἀθροίσας
ἐξ Ἄργους στρατιώτας, ἀλλὰ καὶ ἐκ τῶν πλησίον
πόλεων, ἀξιολόγῳ δυνάμει ἐστράτευσεν ἐπὶ τὰς Θήβας.

<milestone unit="section" n="4" />ἀντιταχθέντων δὲ τῶν Θηβαίων ἐγένετο μάχη 
 καρτερά, καθ᾽ ἣν ἐνίκησαν οἱ περὶ τὸν Ἀλκμαίωνα:
οἱ δὲ Θηβαῖοι λειφθέντες τῇ μάχῃ καὶ πολλοὺς τῶν
πολιτῶν ἀποβαλόντες συνετρίβησαν ταῖς ἐλπίσιν.
οὐκ ὄντες δ᾽ ἀξιόμαχοι σύμβουλον ἔλαβον Τειρεσίαν
τὸν μάντιν, ὃς ἐκέλευσε φυγεῖν ἐκ τῆς πόλεως:
 
<milestone unit="section" n="5" />μόνως γὰρ οὕτω σωθήσεσθαι. οἱ μὲν οὖν Καδμεῖοι 
κατὰ τὴν τοῦ μάντεως ὑποθήκην ἐξέλιπον τὴν πόλιν,
καὶ νυκτὸς συνέφυγον εἴς τι χωρίον τῆς Βοιωτίας
 ὀνομαζόμενον Τιλφωσσαῖον. ἔπειθ᾽ οἱ μὲν ἐπίγονοι
τὴν πόλιν ἑλόντες διήρπασαν, καὶ τῆς Τειρεσίου
 θυγατρὸς Δάφνης ἐγκρατεῖς γενόμενοι ταύτην ἀνέθεσαν
εἰς Δελφοὺς κατά τινα εὐχὴν ἀκροθίνιον
τῷ θεῷ. 
<milestone unit="section" n="6" />αὕτη δὲ τὴν μαντικὴν οὐχ ἧττον τοῦ 
πατρὸς εἰδυῖα, πολὺ μᾶλλον ἐν τοῖς Δελφοῖς διατρίψασα
τὴν τέχνην ἐπηύξησε: φύσει δὲ θαυμαστῇ
 κεχορηγημένη χρησμοὺς ἔγραψε παντοδαπούς, διαφόρους
ταῖς κατασκευαῖς: παρ᾽ ἧς φασι καὶ τὸν ποιητὴν
<pb id="v.1.p.504" />
Ὅμηρον πολλὰ τῶν ἐπῶν σφετερισάμενον κοσμῆσαι
τὴν ἰδίαν ποίησιν. ἐνθεαζούσης δ᾽ αὐτῆς
πολλάκις καὶ χρησμοὺς ἀποφαινομένης, φασὶν ἐπικληθῆναι Σίβυλλαν: τὸ γὰρ ἐνθεάζειν κατὰ γλῶττανὑπάρχειν σιβυλλαίνειν.</p></div2>

<div2 type="chapter" n="67" org="uniform" sample="complete"><p><milestone unit="section" n="1" /> οἱ δ᾽ ἐπίγονοι τὴν στρατείαν
ἐπιφανῆ πεποιημένοι μετὰ πολλῶν λαφύρων ἀνέκαμψαν
εἰς τὰς πατρίδας. τῶν δὲ Καδμείων τῶν
συμφυγόντων εἰς τὸ Τιλφωσσαῖον Τειρεσίας μὲν
ἐτελεύτησεν, ὃν θάψαντες λαμπρῶς οἱ Καδμεῖοι
τιμαῖς ἰσοθέοις ἐτίμησαν: αὐτοὶ δὲ μεταναστάντες
ἐκ τῆς πόλεως ἐπὶ Δωριεῖς ἐστράτευσαν, καὶ μάχῃ
νικήσαντες τοὺς ἐγχωρίους ἐκείνους μὲν ἐξέβαλον
ἐκ τῶν πατρίδων, αὐτοὶ δ᾽ ἐπί τινας χρόνους κατοικήσαντες,
οἱ μὲν ἐν αὐτῇ κατέμειναν, οἱ δ᾽ ἐπανῆλθον
εἰς τὰς Θήβας, Κρέοντος τοῦ Μενοικέως
βασιλεύοντος. οἱ δ᾽ ἐκ τῶν πατρίδων ἐξελαθέντες
ὕστερόν τισι χρόνοις κατῆλθον εἰς τὴν Δωρίδα καὶ
κατῴκησαν ἐν Ἐρινεῷ καὶ Κυτινίῳ καὶ Βοιῷ.
<milestone unit="section" n="2" /> πρὸ δὲ τούτων τῶν χρόνων Βοιωτὸς ὁ Ἄρνης
καὶ Ποσειδῶνος καταντήσας εἰς τὴν τότε μὲν Αἰολίδα,
νῦν δὲ Θετταλίαν καλουμένην, τοὺς μεθ᾽ ἑαυτοῦ
Βοιωτοὺς ὠνόμασε. περὶ δὲ τῶν Αἰολέων τούτων
ἀναγκαῖον προσαναδραμόντας τοῖς χρόνοις τὰ κατὰ
μέρος ἐκθέσθαι. <milestone unit="section" n="3" /> ἐν τοῖς ἔμπροσθεν χρόνοις τῶν
Αἰόλου τοῦ Ἕλληνος τοῦ Δευκαλίωνος υἱῶν οἱ μὲν
ἄλλοι κατῴκησαν ἐν τοῖς προειρημένοις τόποις, Μίμας
δὲ μείνας ἐβασίλευσε τῆς Αἰολίδος. Μίμαντος
<pb id="v.1.p.505" />
δὲ Ἱππότης γενόμενος ἐκ Μελανίππης ἐτέκνωσεν
Αἴολον: τούτου δ᾽ Ἄρνη γενομένη θυγάτηρ Βοιωτὸν
ἐκ Ποσειδῶνος ἐγέννησεν. 
<milestone unit="section" n="4" />αἰόλος δ᾽ ἀπιστῶν εἰ 
Ποσειδῶνι ἐμίγη καὶ τῇ φθορᾷ μεμφόμενος, παρέδωκε
 τὴν Ἄρνην Μεταποντίῳ ξένῳ κατὰ τύχην
 παρεπιδημοῦντι, προστάξας ἀπάγειν εἰς Μεταπόντιον.
τούτου δὲ πράξαντος τὸ προσταχθέν, ἡ Ἄρνη
τρεφομένη ἐν Μεταποντίῳ ἐγέννησεν Αἴολον καὶ
Βοιωτόν, οὓς ὁ Μεταπόντιος, ἄπαις ὤν, κατά τινα
 χρησμὸν υἱοποιήσατο. 
<milestone unit="section" n="5" />οὗτοι δ᾽ ἀνδρωθέντες, στάσεως 
γενομένης ἐν τῷ Μεταποντίῳ, βίᾳ κατέσχον
τὴν βασιλείαν. ὕστερον δὲ τῆς Ἄρνης διενεχθείσης
πρὸς Αὐτολύτην τὴν γυναῖκα τοῦ Μεταποντίου,
βοηθοῦντες τῇ μητρὶ τὴν Αὐτολύτην ἀνεῖλον. δεινῶς
 δὲ φέροντος τοῦ Μεταποντίου τὸ συμβεβηκός, πλοῖα
παρασκευασάμενοι καὶ τὴν Ἄρνην ἀναλαβόντες ἐξέπλευσαν
μετὰ πολλῶν φίλων. 
<milestone unit="section" n="6" />αἰόλος μὲν οὖν τὰς 
ἐν τῷ Τυρρηνικῷ πελάγει καλουμένας ἀπ᾽ αὐτοῦ
νήσους Αἰολίδας κατέσχε, καὶ πόλιν ἔκτισε τὴν ὀνομαζομένην
 <del status="unremarkable">ἀπ᾽ αὐτοῦ</del> Λιπάραν: Βοιωτὸς δὲ πλεύσας
πρὸς Αἰόλον τὸν τῆς Ἄρνης πατέρα, καὶ τεκνωθεὶς
ὑπ᾽ αὐτοῦ, παρέλαβε τῆς Αἰολίδος τὴν βασιλείαν:
καὶ τὴν μὲν χώραν ἀπὸ τῆς μητρὸς Ἄρνην, τοὺς
δὲ λαοὺς ἀφ᾽ ἑαυτοῦ Βοιωτοὺς ὠνόμασε. 
<milestone unit="section" n="7" />Βοιωτοῦ 
 δὲ Ἴτωνος γενόμενος ἐτέκνωσεν υἱοὺς τέτταρας,
<pb id="v.1.p.506" />
Ἱππάλκιμον καὶ Ἠλεκτρύωνα, ἔτι δ᾽ Ἀρχίλυκον καὶ
Ἀλεγήνορα. τούτων δ᾽ Ἱππάλκιμος μὲν ἐγέννησε
Πηνέλεων, Ἠλεκτρύων δὲ Λήιτον, Ἀλεγήνωρ δὲ
Κλονίον, Ἀρχίλυκος δὲ Προθοήνορα καὶ Ἀρκεσίλαον
τοὺς ἐπὶ Τροίαν στρατευσαμένους ἡγεμόνας τῶν
ἁπάντων Βοιωτῶν.
</p></div2>

<div2 type="chapter" n="68" org="uniform" sample="complete"><p><milestone unit="section" n="1" /> τούτων δ᾽ ἡμῖν διευκρινημένων, πειρασόμεθα
διελθεῖν περὶ Σαλμωνέως καὶ Τυροῦς καὶ τῶν ἀπογόνων
ἕως Νέστορος τοῦ στρατεύσαντος ἐπὶ Τροίαν.
Σαλμωνεὺς γὰρ ἦν υἱὸς Αἰόλου τοῦ Ἕλληνος τοῦ
Δευκαλίωνος: οὗτος δ᾽ ἐκ τῆς Αἰολίδος ὁρμηθεὶς
μετὰ πλειόνων Αἰολέων ᾤκισε τῆς Ἠλείας παρὰ τὸν
Ἀλφειὸν ποταμὸν πόλιν καὶ ἐκάλεσεν ἀφ᾽ ἑαυτοῦ
Σαλμωνίαν. γήμας δ᾽ Ἀλκιδίκην τὴν Ἀλέου ἐγέννησε
θυγατέρα τὴν προσαγορευθεῖσαν Τυρώ, κάλλει
διαφέρουσαν. <milestone unit="section" n="2" /> τῆς δὲ γυναικὸς Ἀλκιδίκης ἀποθανούσης
ἐπέγημε τὴν ὀνομαζομένην Σιδηρώ: αὕτη δὲ
χαλεπῶς διετέθη πρὸς τὴν Τυρώ, ὡς ἂν μητρυιά.
μετὰ δὲ ταῦτα Σαλμωνεύς, ὑβριστὴς ὢν καὶ ἀσεβής,
ὑπὸ μὲν τῶν ὑποτεταγμένων ἐμισήθη, ὑπὸ δὲ Διὸς
διὰ τὴν ἀσέβειαν ἐκεραυνώθη. <milestone unit="section" n="3" /> τῇ δὲ Τυροῖ, παρθένῳ
κατ᾽ ἐκείνους τοὺς χρόνους οὔσῃ, Ποσειδῶν
μιγεὶς παῖδας ἐγέννησε Πελίαν καὶ Νηλέα. ἡ δὲ
Τυρὼ συνοικήσασα Κρηθεῖ ἐτέκνωσεν Ἀμυθάονα
καὶ Φέρητα καὶ Αἴσονα. Κρηθέως δὲ τελευτήσαντος
ἐστασίασαν περὶ τῆς βασιλείας Πελίας τε καὶ
<pb id="v.1.p.507" />
Νηλεύς: τούτων δὲ Πελίας μὲν Ἰωλκοῦ καὶ τῶν
πλησίον χωρίων ἐβασίλευσε, Νηλεὺς δὲ παραλαβὼν
Μελάμποδα καὶ Βίαντα τοὺς Ἀμυθάονος καὶ Ἀγλαΐας
υἱοὺς καί τινας ἄλλους τῶν Ἀχαιῶν <del status="unremarkable">καὶ</del> Φθιωτῶν
καὶ τῶν Αἰολέων ἐστράτευσεν εἰς Πελοπόννησον.

<milestone unit="section" n="4" />καὶ Μελάμπους μὲν μάντις ὢν τὰς Ἀργείας γυναῖκας 
μανείσας διὰ τὴν Διονύσου μῆνιν ἐθεράπευσεν,
ἀντὶ δὲ ταύτης τῆς εὐεργεσίας χάριν ἔλαβε παρὰ
τοῦ βασιλέως τῶν Ἀργείων Ἀναξαγόρου τοῦ Μεγαπένθους
 τὰ δύο μέρη τῆς βασιλείας: κατοικήσας δ᾽
ἐν Ἄργει κοινὴν ἐποιήσατο τὴν βασιλείαν Βίαντι
τῷ ἀδελφῷ. 
<milestone unit="section" n="5" />γήμας δὲ Ἰφιάνειραν τὴν Μεγαπένθους 
ἐτέκνωσεν Ἀντιφάτην καὶ Μαντώ, ἔτι δὲ Βίαντα καὶ
Προνόην: Ἀντιφάτου δὲ καὶ Ζευξίππης τῆς Ἱπποκόωντος
 Οἰκλῆς καὶ Ἀμφάλκης ὑπῆρξαν, Οἰκλέους
δὲ καὶ Ὑπερμνήστρας τῆς Θεσπίου Ἰφιάνειρα καὶ
Πολύβοια καὶ Ἀμφιάραος ἐγένοντο. 
<milestone unit="section" n="6" />Μελάμπους 
μὲν οὖν καὶ Βίας καὶ οἱ ἀπ᾽ ἐκείνων οὕτω τῆς ἐν
Ἄργει βασιλείας μετέσχον, Νηλεὺς δὲ μετὰ τῶν
 συνακολουθησάντων παραγενόμενος εἰς Μεσσήνην
πόλιν ἔκτισε Πύλον, δόντων αὐτῷ τῶν ἐγχωρίων.
ταύτης δὲ βασιλεύων καὶ γήμας Χλῶριν τὴν Ἀμφίονος
τοῦ Θηβαίου, παῖδας ἐγέννησε δώδεκα, ὧν
ἦν πρεσβύτατος μὲν Περικλύμενος, νεώτατος δὲ
 Νέστωρ ὁ ἐπὶ Τροίαν στρατεύσας.
περὶ μὲν οὖν τῶν Νέστορος προγόνων ἀρκεσθησόμεθα
<pb id="v.1.p.508" />
τοῖς ῥηθεῖσι, στοχαζόμενοι τῆς συμμετρίας,
</p></div2>

<div2 type="chapter" n="69" org="uniform" sample="complete"><p><milestone unit="section" n="1" /> περὶ δὲ <del status="unremarkable">τῶν</del> Λαπιθῶν καὶ Κενταύρων
ἐν μέρει διέξιμεν. Ὠκεανοῦ καὶ Τηθύος κατὰ τοὺς
μύθους παῖδες ἐγένοντο πλείους ποταμῶν ἐπώνυμοι,
ἐν οἷς καὶ Πηνειός, ἀφ᾽ οὗ συνέβη τὸν ἐν Θετταλίᾳ
Πηνειὸν ὀνομασθῆναι. οὗτος δὲ μιγεὶς νύμφῃ τῇ
προσαγορευομένῃ Κρεούσῃ παῖδας ἐγέννησεν Ὑψέα
καὶ Στίλβην, ᾗ μιγεὶς Ἀπόλλων Λαπίθην καὶ Κένταυρον
ἐγέννησε. <milestone unit="section" n="2" /> καὶ τούτων Λαπίθης μὲν κατοικῶν
περὶ τὸν Πηνειὸν ποταμὸν ἐβασίλευσε τῶν τόπων
τούτων, γήμας δὲ Ὀρσινόμην τὴν Εὐρυνόμου ἐγέννησεν
υἱοὺς δύο, Φόρβαντα καὶ Περίφαντα. οὗτοι
μὲν οὖν ἐνταῦθα ἐβασίλευσαν, οἱ δὲ σύμπαντες
λαοὶ ἀπὸ Λαπίθου Λαπίθαι προσηγορεύθησαν. τῶν
δ᾽ υἱῶν τῶν Λαπίθου Φόρβας μὲν εἰς Ὤλενον παρῆλθεν,
ἐξ ἧς μεταπεμψάμενος αὐτὸν Ἀλέκτωρ ὁ τῆς
Ἠλείας βασιλεὺς βοηθόν, φοβούμενος τὴν Πέλοπος
δυναστείαν, τῆς ἐν Ἤλιδι βασιλείας μετέδωκεν: <milestone unit="section" n="3" /> ἐκ
δὲ Φόρβαντος ὑπῆρξαν υἱοὶ δύο, Αἰγεὺς καὶ Ἄκτωρ,
οἱ τὴν Ἠλείων βασιλείαν παραλαβόντες. ὁ δ᾽ ἕτερος
τῶν Λαπίθου παίδων Περίφας γήμας Ἀστυάγυιαν
τὴν Ὑψέως ἐγέννησεν ὀκτὼ παῖδας, ὧν ἦν πρεσβύτατος
Ἀντίων, ὃς μιγεὶς Περιμήλᾳ τῇ Ἀμυθάονος
ἐγέννησεν Ἰξίονα. οὗτος δ᾽, ὥς φασιν, ὑποσχόμενος
ἕδνα πολλὰ δώσειν Ἠϊονεῖ ἔγημε τὴν Ἠϊονέως
θυγατέρα Δίαν, ἐξ ἧς ἐγέννησε Πειρίθουν. <milestone unit="section" n="4" /> ἔπειθ᾽
ὁ μὲν Ἰξίων οὐκ ἀπέδωκε τὰ ἕδνα τῇ γυναικί, ὁ
<pb id="v.1.p.509" />
δ᾽ Ἠϊονεὺς τὰς ἵππους ἀντὶ τούτων ἠνεχύρασεν.
ὁ δ᾽ Ἰξίων τὸν Ἠϊονέα μετεπέμψατο ἐπαγγελλόμενος
πάντα ὑπακούσεσθαι, καὶ τὸν Ἠϊονέα παραγενόμενον
ἔβαλεν εἰς βόθρον πυρὸς μεστόν. διὰ δὲ τὸ μέγεθος
 τῆς παρανομίας μηδένα βούλεσθαι καθᾶραι τὸν
φόνον. τέλος δ᾽ ὑπὸ τοῦ Διὸς κατὰ τοὺς μύθους
ἁγνισθείς, ἠράσθη μὲν τῆς Ἥρας καὶ κατετόλμησεν
ὑπὲρ συνουσίας λόγους ποιεῖσθαι. 
<milestone unit="section" n="5" />ἔπειτα τὸν μὲν 
Δία εἴδωλον ποιήσαντα τῆς Ἥρας νεφέλην ἐξαποστεῖλαι,
 τὸν δὲ Ἰξίονα τῇ νεφέλῃ μιγέντα γεννῆσαι
τοὺς ὀνομαζομένους Κενταύρους ἀνθρωποφυεῖς.
τέλος δὲ μυθολογοῦσι τὸν Ἰξίονα διὰ τὸ μέγεθος
τῶν ἡμαρτημένων ὑπὸ Διὸς εἰς τροχὸν ἐνδεθῆναι,
</p></div2>

<div2 type="chapter" n="70" org="uniform" sample="complete"><p><milestone unit="section" n="1" />καὶ τελευτήσαντα τὴν τιμωρίαν ἔχειν αἰώνιον. τοὺς
 δὲ Κενταύρους τινὲς μέν φασιν ἐν τῷ Πηλίῳ τραφῆναι
ὑπὸ Νυμφῶν, ἀνδρωθέντας δὲ καὶ μιγέντας
ἵπποις θηλείαις γεννῆσαι τοὺς ὀνομαζομένους διφυεῖς
Ἱπποκενταύρους: τινὲς δὲ λέγουσι τοὺς ἐκ Νεφέλης
καὶ Ἰξίονος γεννηθέντας Κενταύρους πρώτους ἱππεύειν
 ἐπιχειρήσαντας Ἱπποκενταύρους ὠνομάσθαι
καὶ εἰς πλάσμα μύθου καταταχθῆναι ὡς διφυεῖς
ὄντας. 
<milestone unit="section" n="2" />φασὶ δὲ τούτους ὡς συγγενεῖς ὑπάρχοντας 
ἀπαιτῆσαι τὸν Πειρίθουν τὸ μέρος τῆς πατρῴας
 ἀρχῆς: οὐκ ἀποδιδόντος δὲ τοῦ Πειρίθου πόλεμον
 ἐξενεγκεῖν πρὸς αὐτόν τε καὶ τοὺς Λαπίθας. 
<milestone unit="section" n="3" />ὕστερον 
δὲ διαλυθέντων αὐτῶν Πειρίθους μὲν γήμας
Ἱπποδάμειαν τὴν Βούτου, καὶ καλέσαντος εἰς τοὺς
<pb id="v.1.p.510" />
γάμους τόν τε Θησέα καὶ τοὺς Κενταύρους, φασὶ
μεθυσθέντας ἐπιβαλέσθαι ταῖς κεκλημέναις γυναιξὶ
καὶ βίᾳ μίσγεσθαι, διὰ δὲ τὴν παρανομίαν τόν τε
Θησέα καὶ τοὺς Λαπίθας παροξυνθέντας οὐκ ὀλίγους
μὲν ἀνελεῖν, τοὺς δὲ λοιποὺς ἐκβαλεῖν ἐκ τῆς
πόλεως. <milestone unit="section" n="4" /> διὰ δὲ ταύτην τὴν αἰτίαν τῶν Κενταύρων
πανδημεὶ στρατευσάντων ἐπὶ τοὺς Λαπίθας καὶ πολλοὺς
ἀνελόντων, τοὺς ὑπολειφθέντας φυγεῖν εἰς
Φολόην τῆς Ἀρκαδίας, τέλος δ᾽ εἰς Μαλέαν ἐκπεσόντας
ἐνταῦθα κατοικῆσαι. τοὺς δὲ Κενταύρους
μετεωρισθέντας τοῖς προτερήμασι, καὶ ὁρμωμένους
ἐκ τῆς Φολόης, λῄζεσθαι τοὺς παριόντας τῶν Ἑλλήνων
καὶ πολλοὺς τῶν περιοίκων ἀναιρεῖν.
</p></div2>

<div2 type="chapter" n="71" org="uniform" sample="complete"><p><milestone unit="section" n="1" /> τούτων δ᾽ ἡμῖν διευκρινημένων πειρασόμεθα
διελθεῖν περὶ Ἀσκληπιοῦ καὶ τῶν ἀπογόνων αὐτοῦ.
μυθολογοῦσι τοίνυν Ἀσκληπιὸν Ἀπόλλωνος υἱὸν
ὑπάρχειν καὶ Κορωνίδος, φύσει δὲ καὶ ἀγχινοίᾳ
διενεγκόντα ζηλῶσαι τὴν ἰατρικὴν ἐπιστήμην, καὶ
πολλὰ τῶν συντεινόντων πρὸς ὑγίειαν ἀνθρώπων
ἐξευρεῖν. ἐπὶ τοσοῦτο δὲ προβῆναι τῇ δόξῃ ὥστε
πολλοὺς τῶν ἀπεγνωσμένων ἀρρώστων παραδόξως
θεραπεύειν, καὶ διὰ τοῦτο πολλοὺς δοκεῖν τῶν τετελευτηκότων
ποιεῖν πάλιν ζῶντας. <milestone unit="section" n="2" /> διὸ καὶ τὸν
μὲν Ἅιδην μυθολογοῦσιν ἐγκαλοῦντα τῷ Ἀσκληπιῷ
κατηγορίαν αὐτοῦ ποιήσασθαι πρὸς τὸν Δία ὡς τῆς
ἐπαρχίας αὐτοῦ ταπεινουμένης: ἐλάττους γὰρ ἀεὶ
γίνεσθαι τοὺς τετελευτηκότας, θεραπευομένους ὑπὸ
<pb id="v.1.p.511" />
τοῦ Ἀσκληπιοῦ. 
<milestone unit="section" n="3" />καὶ τὸν μὲν Δία παροξυνθέντα 
<del status="unremarkable">καὶ</del> κεραυνώσαντα τὸν Ἀσκληπιὸν διαφθεῖραι, τὸν
δ᾽ Ἀπόλλωνα διὰ τὴν ἀναίρεσιν τούτου παροξυνθέντα
φονεῦσαι τοὺς τὸν κεραυνὸν τῷ Διὶ κατασκευάσαντας
 Κύκλωπας: ἐπὶ δὲ τῇ τούτων τελευτῇ παροξυνθέντα
τὸν Δία προστάξαι τῷ Ἀπόλλωνι θητεῦσαι
παρ᾽ ἀνθρώπῳ, καὶ ταύτην τιμωρίαν λαβεῖν παρ᾽
αὐτοῦ τῶν ἐγκλημάτων. 
<milestone unit="section" n="4" />Ἀσκληπιοῦ δέ φασι γενομένους 
υἱοὺς Μαχάονα καὶ Ποδαλείριον, καὶ τὴν
 τέχνην ἐκπονήσαντας, ἐπὶ Τροίαν συστρατεῦσαι τοῖς
περὶ τὸν Ἀγαμέμνονα: κατὰ δὲ τὸν πόλεμον μεγάλας
χρείας αὐτοὺς παρασχέσθαι τοῖς Ἕλλησι, θεραπεύοντας
ἐμπειρότατα τοὺς τιτρωσκομένους, καὶ
διὰ τὰς εὐεργεσίας ταύτας ὑπὸ τῶν Ἑλλήνων μεγάλης
 τυχεῖν δόξης: ἀτελεῖς δ᾽ αὐτοὺς ἀφεῖναι τῶν
 κατὰ τὰς μάχας κινδύνων καὶ τῶν ἄλλων λειτουργιῶν
διὰ τὴν ὑπερβολὴν τῆς ἐν τῷ θεραπεύειν εὐχρηστίας.</p></div2>

<div2 type="chapter" n="72" org="uniform" sample="complete"><p><milestone unit="section" n="1" /> περὶ μὲν οὖν Ἀσκληπιοῦ καὶ τῶν υἱῶν αὐτοῦτοῖς ῥηθεῖσιν ἀρκεσθησόμεθα, περὶ δὲ τῶν Ἀσωποῦ
θυγατέρων καὶ τῶν Αἰακῷ γενομένων υἱῶν νῦν
διέξιμεν. Ὠκεανοῦ καὶ Τηθύος κατὰ τοὺς μύθους
ἐγένοντο παῖδες ἄλλοι τε πλείους ἐπώνυμοι ποταμῶν,
ἐν οἷς ὑπάρξαι Πηνειὸν καὶ Ἀσωπόν. Πηνειὸς
 μὲν οὖν κατοικήσας περὶ τὴν νῦν οὖσαν Θετταλίαν
ἐπώνυμον ἑαυτοῦ τὸν προειρημένον ποταμὸν ἐποίησεν:
<pb id="v.1.p.512" />
Ἀσωπὸς δ᾽ ἐν Φλιοῦντι κατοικήσας ἔγημε Μετώπην
τὴν Λάδωνος, ἐξ ἧς ἐγένοντο δύο μὲν υἱοί,
Πελασγὸς καὶ Ἰσμηνός, θυγατέρες δὲ δώδεκα, Κόρκυρα
καὶ Σαλαμίς, ἔτι δ᾽ Αἴγινα καὶ Πειρήνη καὶ
Κλεώνη, πρὸς δὲ ταύταις Θήβη τε καὶ Τάναγρα
καὶ Θέσπεια καὶ Ἀσωπίς, ἔτι δὲ Σινώπη, πρὸς δὲ
ταύταις Ὀρνία καὶ Χαλκίς. <milestone unit="section" n="2" /> τούτων δ᾽ Ἰσμηνὸς μὲν
εἰς Βοιωτίαν ἐλθὼν κατῴκησε περὶ τὸν ποταμὸν
τὸν ἀπ᾽ ἐκείνου τὴν ὁμωνυμίαν λαβόντα, τῶν δὲ
θυγατέρων Σινώπη μὲν ὑπὸ Ἀπόλλωνος ἁρπαγεῖσα
ἀπηνέχθη πρὸς τοῦτον τὸν τόπον οὗ νῦν ἐστιν ἡ
ἀπ᾽ ἐκείνης ὀνομασθεῖσα πόλις Σινώπη: ἐκ δὲ ταύτης
καὶ Ἀπόλλωνος γενόμενος υἱὸς Σύρος ἐβασίλευσε
τῶν ἀπ᾽ ἐκείνου Σύρων ὀνομασθέντων. <milestone unit="section" n="3" /> Κόρκυρα
δ᾽ ὑπὸ Ποσειδῶνος ἀπηνέχθη εἰς νῆσον τὴν
ἀπ᾽ ἐκείνης Κόρκυραν ὀνομαζομένην: ἐκ ταύτης δὲ
καὶ Ποσειδῶνος ἐγένετο Φαίαξ, ἀφ᾽ οὗ τοὺς Φαίακας
συνέβη τυχεῖν ταύτης τῆς προσηγορίας. <milestone unit="section" n="4" /> Φαίακος
δ᾽ ἐγένετο Ἀλκίνοος ὁ τὸν Ὀδυσσέα καταγαγὼν εἰς
τὴν Ἰθάκην. Σαλαμὶς δ᾽ ὑπὸ Ποσειδῶνος ἁρπαγεῖσα
ἐκομίσθη εἰς τὴν ἀπ᾽ αὐτῆς νῆσον Σαλαμῖνα προσαγορευθεῖσαν:
αὕτη δὲ μιγεῖσα Ποσειδῶνι Κυχρέα
ἐγέννησεν, ὃς βασιλεύσας τῆς νήσου ταύτης καὶ
γενόμενος ἐπιφανὴς ἀπέκτεινεν ὄφιν ὑπερφυῆ τὸ
μέγεθος καὶ λυμαινόμενον τοὺς ἐγχωρίους. <milestone unit="section" n="5" /> Αἴγινα
δ᾽ ἐκ Φλιοῦντος ὑπὸ Διὸς ἁρπαγεῖσα εἰς νῆσον
ἀπεκομίσθη τὴν ἀπ᾽ ἐκείνης Αἴγιναν ὀνομασθεῖσαν,
<pb id="v.1.p.513" />
ἐν ταύτῃ δὲ Διὶ μιγεῖσα ἐτέκνωσεν Αἰακόν, ὃς
ἐβασίλευσε τῆς νήσου. 
<milestone unit="section" n="6" />τούτου δ᾽ ἐγένοντο υἱοὶ 
Πηλεὺς καὶ Τελαμών. τούτων δὲ Πηλεὺς δίσκῳ
βαλὼν ἀπέκτεινεν ἀκουσίως Φῶκον ὁμοπάτριον
 ἀδελφόν, ἐξ ἄλλης δὲ μητρὸς γεγενημένον. διὰ δὲ
τὸν φόνον Πηλεὺς ὑπὸ τοῦ πατρὸς φυγαδευθεὶς
ἔφυγε τῆς νῦν Θετταλίας καλουμένης εἰς Φθίαν,
καὶ καθαρθεὶς ὑπὸ Ἄκτορος τοῦ βασιλέως διεδέξατο
 τὴν βασιλείαν, ἄπαιδος ὄντος τοῦ Ἄκτορος. ἐκ δὲ
 Πηλέως καὶ Θέτιδος γενόμενος Ἀχιλλεὺς ἐστράτευσε
μετ᾽ Ἀγαμέμνονος εἰς Τροίαν. 
<milestone unit="section" n="7" />Τελαμὼν δὲ φυγὼν 
ἐξ Αἰγίνης κατήντησεν εἰς Σαλαμῖνα, καὶ γήμας
Κυχρέως τοῦ βασιλέως τῶν Σαλαμινίων θυγατέρα
Γλαύκην ἐβασίλευσε τῆς νήσου. τῆς δὲ γυναικὸς
 Γλαύκης ἀποθανούσης ἔγημεν ἐξ Ἀθηνῶν Ἐρίβοιαν
τὴν Ἀλκάθου, ἐξ ἧς ἐγέννησεν Αἴαντα τὸν ἐπὶ Τροίαν στρατεύσαντα.
</p></div2>

<div2 type="chapter" n="73" org="uniform" sample="complete"><p><milestone unit="section" n="1" />τούτων δ᾽ ἡμῖν διευκρινημένων πειρασόμεθα
διελθεῖν περὶ Πέλοπος καὶ Ταντάλου καὶ Οἰνομάου:
 ἀναγκαῖον δὲ τοῖς χρόνοις προσαναδραμόντας ἡμᾶς
ἀπ᾽ ἀρχῆς ἐν κεφαλαίοις ἅπαντα διελθεῖν. κατὰ γὰρ
τὴν Πελοπόννησον ἐν πόλει Πίσῃ Ἄρης Ἁρπίνῃ τῇ
Ἀσωποῦ θυγατρὶ μιγεὶς ἐγέννησεν Οἰνόμαον. 
<milestone unit="section" n="2" />οὗτος 
δὲ θυγατέρα μονογενῆ γεννήσας ὠνόμασεν Ἱπποδάμειαν.
 χρηστηριαζομένῳ δ᾽ αὐτῷ περὶ τῆς τελευτῆς
ἔχρησεν ὁ θεὸς τότε τελευτήσειν αὐτὸν ὅταν ἡ
θυγάτηρ Ἱπποδάμεια συνοικήσῃ. εὐλαβούμενον οὖν
<pb id="v.1.p.514" />
αὐτὸν περὶ τοῦ γάμου τῆς θυγατρὸς κρῖναι ταύτην
παρθένον διαφυλάττειν, ὑπολαμβάνοντα μόνως οὕτως
ἐκφεύξεσθαι τὸν κίνδυνον. <milestone unit="section" n="3" /> διόπερ πολλῶν μνηστευομένων
τὴν κόρην, ἆθλον προετίθει τοῖς βουλομένοις
αὐτὴν γῆμαι τοιοῦτον: ἔδει τὸν μὲν ἡττηθέντα
τελευτῆσαι, τὸν δ᾽ ἐπιτυχόντα γαμεῖν τὴν
κόρην. ὑπεστήσατο δ᾽ ἱπποδρομίαν ἀπὸ τῆς Πίσης
μέχρι τοῦ κατὰ Κόρινθον Ἰσθμοῦ πρὸς τὸν βωμὸν
τοῦ Ποσειδῶνος, τὴν δ᾽ ἄφεσιν τῶν ἵππων ἐποίησε
τοιαύτην. <milestone unit="section" n="4" /> ὁ μὲν Οἰνόμαος ἔθυε κριὸν τῷ Διί, ὁ
δὲ μνηστευόμενος ἐξώρμα τέθριππον ἐλαύνων ἅρμα:
ἁγισθέντων δὲ τῶν ἱερῶν, τότε ἄρχεσθαι τοῦ δρόμου
τὸν Οἰνόμαον καὶ διώκειν τὸν μνηστῆρα, ἔχοντα
δόρυ καὶ ἡνίοχον τὸν Μυρτίλον: εἰ δ᾽ ἐφίκοιτο
καταλαβεῖν τὸ διωκόμενον ἅρμα, τύπτειν τῷ δόρατι
καὶ διαφθείρειν τὸν μνηστῆρα. τούτῳ δὲ τῷ τρόπῳ
τοὺς ἀεὶ μνηστευομένους καταλαμβάνων διὰ τὴν
ὀξύτητα τῶν ἵππων πολλοὺς ἀνῄρει. <milestone unit="section" n="5" /> Πέλοψ δ᾽ ὁ
Ταντάλου καταντήσας εἰς Πῖσαν, καὶ θεασάμενος
τὴν Ἱπποδάμειαν, ἐπεθύμησε τοῦ γάμου: φθείρας
δὲ τὸν ἡνίοχον τοῦ Οἰνομάου Μυρτίλον, καὶ λαβὼν
συνεργὸν πρὸς τὴν νίκην, ἔφθασε παραγενόμενος
ἐπὶ τὸν Ἰσθμὸν πρὸς τὸν τοῦ Ποσειδῶνος βωμόν.
<milestone unit="section" n="6" /> ὁ δ᾽ Οἰνόμαος τὸ λόγιον τετελέσθαι νομίζων, καὶ
διὰ τὴν λύπην ἀθυμήσας, αὑτὸν ἐκ τοῦ ζῆν μετέστησε.
τούτῳ δὲ τῷ τρόπῳ Πέλοψ γήμας τὴν
Ἱπποδάμειαν παρέλαβε τὴν ἐν Πίσῃ βασιλείαν, καὶ
διὰ τὴν ἀνδρείαν καὶ σύνεσιν ἀεὶ μᾶλλον αὐξόμενος
<pb id="v.1.p.515" />
 τοὺς πλείστους τῶν κατὰ τὴν Πελοπόννησον οἰκούντων
προσηγάγετο, καὶ τὴν χώραν ἀφ᾽ ἑαυτοῦ Πελοπόννησον προσηγόρευσεν.
</p></div2>

<div2 type="chapter" n="74" org="uniform" sample="complete"><p><milestone unit="section" n="1" />ἐπεὶ δὲ Πέλοπος ἐμνήσθημεν, ἀναγκαῖόν ἐστι
 καὶ περὶ τοῦ πατρὸς αὐτοῦ Ταντάλου διελθεῖν, ἵνα
μηδὲν τῶν ἀκοῆς ἀξίων παραλίπωμεν. Τάνταλος
Διὸς μὲν ἦν υἱός, πλούτῳ δὲ καὶ δόξῃ διαφέρων
κατῴκει τῆς Ἀσίας περὶ τὴν νῦν ὀνομαζομένην
Παφλαγονίαν. διὰ δὲ τὴν ἀπὸ τοῦ πατρὸς Διὸς
 εὐγένειαν, ὥς φασι, φίλος ἐγένετο τῶν θεῶν ἐπὶ
πλέον. 
<milestone unit="section" n="2" />ὕστερον δὲ τὴν εὐτυχίαν οὐ φέρων ἀνθρωπίνως, 
καὶ μετασχὼν κοινῆς τραπέζης καὶ πάσης
παρρησίας, ἀπήγγελλε τοῖς ἀνθρώποις τὰ παρὰ τοῖς
ἀθανάτοις ἀπόρρητα. δι᾽ ἣν αἰτίαν καὶ ζῶν ἐκολάσθη
 καὶ τελευτήσας αἰωνίου κατὰ τοὺς μύθους
τιμωρίας ἠξιώθη, καταταχθεὶς εἰς τοὺς ἀσεβεῖς.

<milestone unit="section" n="3" />τούτου δ᾽ ἐγένετο Πέλοψ υἱὸς καὶ Νιόβη θυγάτηρ: 
αὕτη δ᾽ ἐγέννησεν υἱοὺς ἑπτὰ καὶ θυγατέρας τὰς
ἴσας <del status="unremarkable">εὐπρεπείᾳ διαφερούσας</del>. ἐπὶ δὲ τῷ πλήθει
 τῶν τέκνων μέγα φρυαττομένη πλεονάκις ἐκαυχᾶτο
καὶ τῆς Λητοῦς ἑαυτὴν εὐτεκνοτέραν ἀπεφαίνετο.
εἶθ᾽ ἡ μὲν Λητὼ κατὰ τοὺς μύθους χολωσαμένη
προσέταξε τῷ μὲν Ἀπόλλωνι κατατοξεῦσαι τοὺς
υἱοὺς τῆς Νιόβης, τῇ δ᾽ Ἀρτέμιδι τὰς θυγατέρας.
 τούτων δ᾽ ὑπακουσάντων τῇ μητρὶ καὶ κατὰ τὸν
αὐτὸν καιρὸν κατατοξευσάντων τὰ τέκνα τῆς Νιόβης,
<pb id="v.1.p.516" />
συνέβη τὴν προειρημένην ὑφ᾽ ἕνα καιρὸν ὀξέως
ἅμα εὔτεκνον καὶ ἄτεκνον γενέσθαι. <milestone unit="section" n="4" /> ἐπεὶ δὲ ὁ
Τάνταλος μισηθεὶς ὑπὸ τῶν θεῶν ἐξέπεσεν ἐκ τῆς
Παφλαγονίας ὑπὸ Ἴλου τοῦ Τρωός, ἀναγκαῖόν ἐστι
καὶ τὰ περὶ τὸν Ἶλον καὶ τοὺς προγόνους αὐτοῦ διελθεῖν.
</p></div2>

<div2 type="chapter" n="75" org="uniform" sample="complete"><p><milestone unit="section" n="1" /> τῆς Τρῳάδος χώρας πρῶτος ἐβασίλευσε Τεῦκρος,
υἱὸς ὢν Σκαμάνδρου τοῦ ποταμοῦ καὶ Ἰδαίας
νύμφης, ἀνὴρ ἐπιφανής, καὶ τοὺς λαοὺς ἀφ᾽ ἑαυτοῦ
Τεύκρους προσηγόρευσε. Τεύκρου δ᾽ ἐγένετο θυγάτηρ
Βάτεια: ταύτην δὲ Δάρδανος ὁ Διὸς γήμας,
καὶ τὴν βασιλείαν διαδεξάμενος, τοὺς μὲν λαοὺς
ἀφ᾽ ἑαυτοῦ ὠνόμασε Δαρδάνους, πόλιν δ᾽ οἰκίσας
ἐπὶ θαλάττης ὠνόμασεν ἀφ᾽ ἑαυτοῦ Δάρδανον. <milestone unit="section" n="2" /> τούτου
δ᾽ Ἐριχθόνιος υἱὸς γενόμενος εὐδαιμονίᾳ καὶ
πλούτῳ πολὺ διήνεγκε: περὶ οὗ καὶ ὁ ποιητὴς
Ὅμηρός φησι,
<quote rend="blockquote"><lb />ὃς δὴ ἀφνειότατος γένετο θνητῶν ἀνθρώπων:
<lb />τοῦ τρισχίλιαι ἵπποι ἕλος κάτα βουκολέοντο.</quote>
<milestone unit="section" n="3" /> Ἐριχθονίου δ᾽ υἱὸς γενόμενος Τρὼς τοὺς λαοὺς
ὠνόμασεν ἀφ᾽ ἑαυτοῦ Τρῶας. τούτου δ᾽ ἐγένοντο
τρεῖς υἱοί, Ἶλος, Ἀσσάρακος, Γανυμήδης. Ἶλος μὲν
οὖν ᾤκισεν ἐν πεδίῳ πόλιν ἐπιφανεστάτην τῶν ἐν
τῇ Τρῳάδι, Ἴλιον ἀφ᾽ ἑαυτοῦ θέμενος τὴν προσηγορίαν.
<milestone unit="section" n="4" /> Ἴλου δὲ γενόμενος υἱὸς Λαομέδων Τιθωνὸν
καὶ Πρίαμον ἐγέννησεν: ὧν Τιθωνὸς μὲν στρατεύσας
εἰς τὰ πρὸς ἕω μέρη τῆς Ἀσίας καὶ διατείνας
<pb id="v.1.p.517" />
ἕως Αἰθιοπίας ἐμυθολογήθη ἐξ Ἠοῦς τεκνῶσαι
Μέμνονα τὸν τοῖς Τρωσὶ βοηθήσαντα καὶ ὑπ᾽
Ἀχιλλέως ἀναιρεθέντα, Πρίαμος δ᾽ Ἑκάβην γήμας
σὺν ἄλλοις πλείοσιν υἱοῖς ἐγέννησεν Ἕκτορα τὸν
 ἐπισημόντατον γενόμενον ἐν τῷ Τρωικῷ πολέμῳ.

<milestone unit="section" n="5" />Ἀσσάρακος δὲ Δαρδάνων βασιλεύσας Κάπυν ἐγέννησεν, 
ἐξ οὗ τεκνωθεὶς Ἀγχίσης ἐξ Ἀφροδίτης
Αἰνείαν ἐγέννησε τὸν ἐπιφανέστατον τῶν Τρώων.
Γανυμήδης δὲ τῶν ἁπάντων εὐπρεπείᾳ διαφέρων
 ὑπὸ τῶν θεῶν ἀνηρπάγη τῷ Διὶ οἰνοχοεῖν.

<milestone unit="section" n="6" />τούτων δ᾽ ἡμῖν διευκρινημένων πειρασόμεθα 
διεξιέναι περὶ Δαιδάλου καὶ Μινωταύρου καὶ τῆς Μίνωος στρατείας εἰς Σικελίαν ἐπὶ Κώκαλον τὸνβασιλέα.</p></div2>

<div2 type="chapter" n="76" org="uniform" sample="complete"><p><milestone unit="section" n="1" />Δαίδαλος ἦν τὸ μὲν γένος Ἀθηναῖος, εἷς
 τῶν Ἐρεχθειδῶν ὀνομαζόμενος: ἦν γὰρ υἱὸς Μητίονος
τοῦ Εὐπαλάμου τοῦ Ἐρεχθέως: φύσει δὲ
πολὺ τοὺς ἄλλους ἅπαντας ὑπεραίρων ἐζήλωσε τά
τε περὶ τὴν τεκτονικὴν τέχνην καὶ τὴν τῶν ἀγαλμάτων
κατασκευὴν καὶ λιθουργίαν. εὑρετὴς δὲ γενόμενος
 πολλῶν τῶν συνεργούντων εἰς τὴν τέχνην,
κατεσκεύασεν ἔργα θαυμαζόμενα κατὰ πολλοὺς τόπους
τῆς οἰκουμένης. 
<milestone unit="section" n="2" />κατὰ δὲ τὴν τῶν ἀγαλμάτων 
κατασκευὴν τοσοῦτο τῶν ἁπάντων ἀνθρώπων διήνεγκεν
ὥστε τοὺς μεταγενεστέρους μυθολογῆσαι περὶ
 αὐτοῦ διότι τὰ κατασκευαζόμενα τῶν ἀγαλμάτων
ὁμοιότατα τοῖς ἐμψύχοις ὑπάρχει: βλέπειν τε γὰρ
αὐτὰ καὶ περιπατεῖν, καὶ καθόλου τηρεῖν τὴν τοῦ
<pb id="v.1.p.518" />
ὅλου σώματος διάθεσιν, ὥστε δοκεῖν εἶναι τὸ κατασκευασθὲν
ἔμψυχον ζῷον. <milestone unit="section" n="3" /> πρῶτος δ᾽ ὀμματώσας
καὶ διαβεβηκότα τὰ σκέλη ποιήσας, ἔτι δὲ τὰς χεῖρας
διατεταμένας ποιῶν, εἰκότως ἐθαυμάζετο παρὰ τοῖς
ἀνθρώποις: οἱ γὰρ πρὸ τούτου τεχνῖται κατεσκεύαζον
τὰ ἀγάλματα τοῖς μὲν ὄμμασι μεμυκότα, τὰς
δὲ χεῖρας ἔχοντα καθειμένας καὶ ταῖς πλευραῖς
κεκολλημένας. <milestone unit="section" n="4" /> ὁ δ᾽ οὖν Δαίδαλος κατὰ τὴν φιλοτεχνίαν
θαυμαζόμενος ἔφυγεν ἐκ τῆς πατρίδος,
καταδικασθεὶς ἐπὶ φόνῳ διὰ τοιαύτας αἰτίας. τῆς
ἀδελφῆς τῆς Δαιδάλου γενόμενος υἱὸς Τάλως ἐπαιδεύετο
παρὰ Δαιδάλῳ, παῖς ὢν τὴν ἡλικίαν: <milestone unit="section" n="5" /> εὐφυέστερος
δ᾽ ὢν τοῦ διδασκάλου τόν τε κεραμευτικὸν
τροχὸν εὗρε καὶ σιαγόνι περιτυχὼν ὄφεως, καὶ
ταύτῃ ξυλήφιον μικρὸν διαπρίσας, ἐμιμήσατο τὴν
τραχύτητα τῶν ὀδόντων: διόπερ κατασκευασάμενος
ἐκ σιδήρου πρίονα, καὶ διὰ τούτου πρίζων τὴν ἐν
τοῖς ἔργοις ξυλίνην ὕλην, ἔδοξεν εὔχρηστον εὑρηκέναι
μέγα πρὸς τὴν τεκτονικὴν τέχνην. ὁμοίως
δὲ καὶ τὸν τόρνον εὑρὼν καὶ ἕτερά τινα φιλοτεχνήματα,
<milestone unit="section" n="6" /> δόξαν ἀπηνέγκατο μεγάλην. ὁ δὲ Δαίδαλος
φθονήσας τῷ παιδί, καὶ νομίζων αὐτὸν πολὺ τῇ
δόξῃ προέξειν τοῦ διδασκάλου, τὸν παῖδα ἐδολοφόνησε.
θάπτων δ᾽ αὐτὸν καὶ περικατάληπτος γενόμενος,
ἐπηρωτήθη τίνα θάπτει, καὶ ἔφησεν ὄφιν
καταχωννύειν. θαυμάσαι δ᾽ ἄν τις τὸ παράδοξον,
ὅτι διὰ τὸ ζῷον ἐξ οὗ τοῦ πρίονος ἐνεθυμήθη τὴν
<pb id="v.1.p.519" />
κατασκευήν, διὰ τούτου καὶ τοῦ φόνου τὴν ἐπίγνωσιν
συνέβη γενέσθαι. 
<milestone unit="section" n="7" />κατηγορηθεὶς δὲ καὶ καταδικασθεὶς 
ὑπὸ τῶν Ἀρεοπαγιτῶν φόνου, τὸ μὲν
πρῶτον ἔφυγεν εἰς ἕνα τῶν κατὰ τὴν Ἀττικὴν δήμων,
 ἐν ᾧ τοὺς κατοικοῦντας ἀπ᾽ ἐκείνου Δαιδαλίδας ὀνομασθῆναι.</p></div2>

<div2 type="chapter" n="77" org="uniform" sample="complete"><p><milestone unit="section" n="1" />μετὰ δὲ ταῦτα διαδρὰς εἰς
Κρήτην, καὶ διὰ τὴν ἐν τῇ τέχνῃ δόξαν θαυμαζόμενος,
φίλος ἐγένετο Μίνωος τοῦ βασιλέως. κατὰ
δὲ τὸν παραδεδομένον μῦθον Πασιφάης τῆς Μίνωος
 γυναικὸς ἐρασθείσης τοῦ ταύρου, μηχάνημα
ποιήσας ὡμοιωμένον βοΐ συνήργησε τῇ Πασιφάῃ
πρὸς τὴν ἐπιθυμίαν. 
<milestone unit="section" n="2" />μυθολογοῦσι γὰρ πρὸ τούτων 
τῶν χρόνων Μίνωα κατ᾽ ἐνιαυτὸν συνήθως
καθιεροῦν τὸν κάλλιστον τῶν γινομένων ταύρων
 τῷ Ποσειδῶνι καὶ θύειν τοῦτον τῷ θεῷ: γενομένου
δὲ τότε ταύρου κάλλει διαφέροντος ἕτερον
τῶν ἡττόνων ταύρων θῦσαι: τὸν δὲ Ποσειδῶνα
μηνίσαντα τῷ Μίνῳ ποιῆσαι τὴν γυναῖκα αὐτοῦ
Πασιφάην ἐρασθῆναι τοῦ ταύρου. 
<milestone unit="section" n="3" />διὰ δὲ τῆς τούτου 
 φιλοτεχνίας τὴν Πασιφάην μιγεῖσαν τῷ ταύρῳ
γεννῆσαι τὸν μυθολογούμενον Μινώταυρον. τοῦτον
δέ φασι διφυῆ γεγονέναι, καὶ τὰ μὲν ἀνώτερα
μέρη τοῦ σώματος ἄχρι τῶν ὤμων ἔχειν ταύρου, τὰ
δὲ λοιπὰ ἀνθρώπου. 
<milestone unit="section" n="4" />τῷ δὲ τέρατι τούτῳ πρὸς 
 διατροφὴν λέγεται κατασκευάσαι Δαίδαλον λαβύρινθον,
τὰς διεξόδους σκολιὰς ἔχοντα καὶ τοῖς ἀπείροις
δυσευρέτους, ἐν ᾧ τρεφόμενον τὸν Μινώταυρον
τοὺς ἐξ Ἀθηνῶν ἀποστελλομένους ἑπτὰ κόρους
<pb id="v.1.p.520" />
καὶ κόρας <del status="unremarkable">ἑπτὰ</del> κατεσθίειν, περὶ ὧν προειρήκαμεν.
<milestone unit="section" n="5" /> τὸν οὖν Δαίδαλον πυθόμενον τὴν ἀπειλὴν τοῦ
Μίνωος διὰ τὴν κατασκευὴν τῆς βοός φασι φοβηθέντα
τὴν ὀργὴν τοῦ βασιλέως ἐκ τῆς Κρήτης ἐκπλεῦσαι,
συνεργούσης τῆς Πασιφάης καὶ πλοῖον
δούσης πρὸς τὸν ἔκπλουν. <milestone unit="section" n="6" /> μετὰ δὲ τούτου τὸν υἱὸν
Ἴκαρον φυγόντα κατενεχθῆναι πρός τινα νῆσον πελαγίαν,
πρὸς ἣν τὸν Ἴκαρον παραβόλως ἀποβαίνοντα
πεσεῖν εἰς θάλατταν καὶ τελευτῆσαι, ἀφ᾽ οὗ καὶ τὸ
πέλαγος Ἰκάριον ὀνομασθῆναι καὶ τὴν νῆσον Ἰκαρίαν
κληθῆναι. τὸν δὲ Δαίδαλον ἐκ τῆς νήσου
ταύτης ἐκπλεύσαντα κατενεχθῆναι τῆς Σικελίας πρὸς
χώραν ἧς βασιλεύοντα Κώκαλον ἀναλαβεῖν τὸν
Δαίδαλον, καὶ διὰ τὴν εὐφυΐαν καὶ δόξαν ποιήσασθαι
φίλον ἐπὶ πλέον. <milestone unit="section" n="7" /> τινὲς δὲ μυθολογοῦσι, κατὰ
τὴν Κρήτην ἔτι Δαιδάλου διατρίβοντος καὶ ὑπὸ
τῆς Πασιφάης κρυπτομένου, Μίνωα μὲν τὸν βασιλέα
βουλόμενον τιμωρίας ἀξιῶσαι τὸν Δαίδαλον,
καὶ μὴ δυνάμενον εὑρεῖν, τά τε πλοῖα πάντα τὰ
κατὰ τὴν νῆσον ἐρευνᾶν καὶ χρημάτων πλῆθος
ἐπαγγέλλεσθαι δώσειν τῷ τὸν Δαίδαλον ἀνευρόντι.
<milestone unit="section" n="8" /> ἐνταῦθα τὸν Δαίδαλον ἀπογνόντα τὸν διὰ τῶν
πλοίων δρασμόν, κατασκευάσαι παραδόξως πτέρυγας
πεφιλοτεχνημένας καὶ διὰ κηροῦ θαυμαστῶς ἠσκημένας:
ἐπιθέντα δὲ ταύτας τῷ τε τοῦ υἱοῦ σώματι
καὶ τῷ ἑαυτοῦ παραδόξως ἐκπετασθῆναι καὶ διαδρᾶναι
<pb id="v.1.p.521" />
τὸ πλησίον τῆς Κρήτης νήσου πέλαγος. 
<milestone unit="section" n="9" />καὶ 
τὸν μὲν Ἴκαρον διὰ τὴν νεότητα μετέωρον τὴν
πτῆσιν ποιούμενον πεσεῖν εἰς τὸ πέλαγος, τακέντος
διὰ τὸν ἥλιον τοῦ συνέχοντος τὰς πτέρυγας κηροῦ,
 αὐτὸν δὲ παρὰ τὴν θάλατταν πετόμενον καὶ παρ᾽
ἕκαστον τέγγοντα τὰς πτέρυγας διασωθῆναι παραδόξως
εἰς τὴν Σικελίαν. ἀλλὰ περὶ μὲν τούτων εἰ
καὶ παράδοξός ἐστιν ὁ μῦθος, ὅμως ἐκρίναμεν μὴ παραλιπεῖν αὐτόν.</p></div2>

<div2 type="chapter" n="78" org="uniform" sample="complete"><p><milestone unit="section" n="1" />Δαίδαλος δὲ παρά τε τῷ Κωκάλῳ
 καὶ τοῖς Σικανοῖς διέτριψε πλείω χρόνον, θαυμαζόμενος
ἐν τῇ κατὰ τὴν τέχνην ὑπερβολῇ. κατεσκεύασε
δ᾽ ἐν τῇ νήσῳ ταύτῃ τινὰ τῶν ἔργων ἃ μέχρι τοῦ
νῦν διαμένει. πλησίον μὲν γὰρ τῆς Μεγαρίδος
φιλοτέχνως ἐποίησε τὴν ὀνομαζομένην κολυμβήθραν,
 ἐξ ἧς μέγας ποταμὸς εἰς τὴν πλησίον θάλατταν ἐξερεύγεται
καλούμενος Ἀλαβών. 
<milestone unit="section" n="2" />κατὰ δὲ τὴν νῦν 
Ἀκραγαντίνην ἐν τῷ Καμικῷ καλουμένῳ πόλιν ἐπὶ
πέτρας οὖσαν πασῶν ὀχυρωτάτην κατεσκεύασε καὶ
παντελῶς ἐκ βίας ἀνάλωτον: στενὴν γὰρ καὶ σκολιὰν
 τὴν ἀνάβασιν αὐτῆς φιλοτεχνήσας ἐποίησε δύνασθαι
διὰ τριῶν ἢ τεττάρων ἀνθρώπων φυλάττεσθαι.
διόπερ ὁ Κώκαλος ἐν ταύτῃ ποιήσας τὰ βασίλεια
καὶ τὰ χρήματα κατατιθέμενος ἀνάλωτον ἔσχεν αὐτὴν
διὰ τῆς ἐπινοίας τοῦ τεχνίτου. 
<milestone unit="section" n="3" />τρίτον δὲ σπήλαιον 
 κατὰ τὴν Σελινουντίαν χώραν κατεσκεύασεν, ἐν ᾧ
τὴν ἀτμίδα τοῦ κατ᾽ αὐτὴν πυρὸς οὕτως εὐστόχως
ἐξέλαβεν ὥστε διὰ τὴν μαλακότητα τῆς θερμασίας
<pb id="v.1.p.522" />
ἐξιδροῦν λεληθότως καὶ κατὰ μικρὸν τοὺς ἐνδιατρίβοντας
καὶ μετὰ τέρψεως θεραπεύειν τὰ σώματα μηδὲν
παρενοχλουμένους ὑπὸ τῆς θερμότητος. <milestone unit="section" n="4" /> κατὰ δὲ τὸν
Ἔρυκα πέτρας οὔσης ἀποτομάδος εἰς ὕψος ἐξαίσιον,
καὶ τῆς κατὰ τὸ ἱερὸν τῆς Ἀφροδίτης στενοχωρίας
ἀναγκαζούσης ἐπὶ τὸ τῆς πέτρας ἀπόκρημνον ποιήσασθαι
τὴν οἰκοδομίαν, κατεσκεύασεν ἐπ᾽ αὐτοῦ
τοῦ κρημνοῦ τοῖχον, προβιβάσας παραδόξως τὸ ὑπερκείμενον
τοῦ κρημνοῦ. <milestone unit="section" n="5" /> χρυσοῦν τε κριὸν τῇ Ἀφροδίτῃ
τῇ Ἐρυκίνῃ φασὶν αὐτὸν φιλοτεχνῆσαι περιττῶς
εἰργασμένον καὶ τῷ κατ᾽ ἀλήθειαν κριῷ ἀπαρεγχειρήτως
ὡμοιωμένον. ἄλλα τε πολλά φασιν αὐτὸν
φιλοτεχνῆσαι κατὰ τὴν Σικελίαν, ἃ διὰ τὸ πλῆθος
τοῦ χρόνου διέφθαρται.
</p></div2>

<div2 type="chapter" n="79" org="uniform" sample="complete"><p><milestone unit="section" n="1" /> Μίνως δ᾽ ὁ τῶν Κρητῶν βασιλεὺς θαλαττοκρατῶν
κατ᾽ ἐκείνους τοὺς χρόνους, καὶ πυθόμενος
τὴν Δαιδάλου φυγὴν εἰς Σικελίαν, ἔγνω στρατεύειν
ἐπ᾽ αὐτήν. παρασκευασάμενος δὲ δύναμιν ναυτικὴν
ἀξιόλογον ἐξέπλευσεν ἐκ τῆς Κρήτης, καὶ κατῆρε
τῆς Ἀκραγαντίνης εἰς τὴν ἀπ᾽ ἐκείνου Μινῴαν
καλουμένην. ἀποβιβάσας δὲ τὴν δύναμιν καὶ πέμψας
ἀγγέλους πρὸς Κώκαλον τὸν βασιλέα ἐξῄτει
τὸν Δαίδαλον εἰς τιμωρίαν. <milestone unit="section" n="2" /> ὁ δὲ Κώκαλος εἰς σύλλογον
προκαλεσάμενος καὶ πάντα ποιήσειν ἐπαγγειλάμενος
ἐπὶ τὰ ξένια παρέλαβε τὸν Μίνω. λουμένου
δ᾽ αὐτοῦ, Κώκαλος μὲν παρακατασχὼν πλείονα χρόνον
<pb id="v.1.p.523" />
ἐν τῷ θερμῷ τὸν Μίνωα διέφθειρε, καὶ τὸ σῶμα
ἀπέδωκε τοῖς Κρησί, πρόφασιν ἐνεγκὼν τοῦ θανάτου
διότι κατὰ τὸν λουτρῶνα ὠλίσθηκε καὶ πεσὼν εἰς
τὸ θερμὸν ὕδωρ ἐτελεύτησε. 
<milestone unit="section" n="3" />μετὰ δὲ ταῦθ᾽ οἱ μὲν 
 συνεστρατευμένοι τὸ σῶμα τοῦ βασιλέως ἔθαψαν
μεγαλοπρεπῶς, καὶ διπλοῦν τάφον οἰκοδομήσαντες
κατὰ μὲν τὸν κεκρυμμένον τόπον ἔθεσαν τὰ ὀστᾶ,
κατὰ δὲ τὸν ἀνεῳγμένον ἐποίησαν Ἀφροδίτης νεών.
οὗτος δ᾽ ἐπὶ γενεὰς πλείους ἐτιμᾶτο, θυόντων τῶν
 ἐγχωρίων ὡς Ἀφροδίτης ὄντος τοῦ νεώ: 
<milestone unit="section" n="4" />κατὰ δὲ 
τοὺς νεωτέρους καιροὺς κτισθείσης μὲν τῆς τῶν
Ἀκραγαντίνων πόλεως, γνωσθείσης δὲ τῆς τῶν
ὀστῶν θέσεως, συνέβη %5τὸν μὲν τάφον καθαιρεθῆναι,
τὰ δ᾽ ὀστᾶ τοῖς Κρησὶν ἀποδοθῆναι, Θήρωνος δυναστεύοντος
 τῶν Ἀκραγαντίνων. 
<milestone unit="section" n="5" />οὐ μὴν ἀλλ᾽ οἱ 
κατὰ τὴν Σικελίαν Κρῆτες μετὰ τὴν Μίνωος τελευτὴν
ἐστασίασαν διὰ τὴν ἀναρχίαν, τῶν δὲ νεῶν
ὑπὸ τῶν περὶ τὸν Κώκαλον Σικανῶν ἐμπυρισθεισῶν
τὴν μὲν εἰς τὰς πατρίδας ἐπάνοδον ἀπέγνωσαν,
 κρίναντες δ᾽ ἐν τῇ Σικελίᾳ κατοικεῖν, οἱ μὲν ἐνταῦθα
πόλιν ᾤκισαν ἣν ἀπὸ τοῦ βασιλέως αὐτῶν
Μινῴαν ὠνόμασαν, οἱ δὲ διὰ τῆς μεσογείου πλανηθέντες
 καὶ καταλαβόμενοι χωρίον ὀχυρὸν ἔκτισαν
πόλιν ἣν ἀπὸ τῆς ἐν τῇ πόλει ῥεούσης πηγῆς ὠνόμασαν
 Ἔγγυον. 
<milestone unit="section" n="6" />ὕστερον δὲ μετὰ τὴν τῆς Τροίας 
ἅλωσιν Μηριόνου τοῦ Κρητὸς προσενεχθέντος τῇ
Σικελίᾳ, προσεδέξαντο τοὺς καταπλεύσαντας Κρῆτας
διὰ τὴν συγγένειαν καὶ τῆς πολιτείας μετέδοσαν,
<pb id="v.1.p.524" />
ὁρμώμενοι δ᾽ ἐξ ὀχυρᾶς πόλεως καὶ καταπολεμήσαντές
τινας τῶν περιοίκων ἱκανὴν κατεκτήσαντο
χώραν. <milestone unit="section" n="7" /> ἀεὶ δὲ μᾶλλον αὐξόμενοι, καὶ κατασκευάσαντες
ἱερὸν τῶν Μητέρων, διαφόρως ἐτίμων τὰς
θεάς, ἀναθήμασι πολλοῖς κοσμοῦντες τὸ ἱερὸν αὐτῶν.
ταύτας δ᾽ ἀφιδρυθῆναί φασιν ἐκ τῆς Κρήτης διὰ
τὸ καὶ παρὰ τοῖς Κρησὶ τιμᾶσθαι τὰς θεὰς ταύτας διαφερόντως.</p></div2>

<div2 type="chapter" n="80" org="uniform" sample="complete"><p><milestone unit="section" n="1" /> μυθολογοῦσι δ᾽ αὐτὰς τὸ παλαιὸν
θρέψαι τὸν Δία λάθρᾳ τοῦ πατρὸς Κρόνου, ἀνθ᾽
ὧν αὐτὰς εἰς τὸν οὐρανὸν ἀναβιβασθῆναι καὶ καταστερισθείσας
ἄρκτους προσαγορευθῆναι: <milestone unit="section" n="2" /> περὶ ὧν
καὶ τὸν Ἄρατον συμφωνοῦντα τούτοις τεθεικέναι
κατὰ τὴν τῶν ἄστρων ποίησιν,
<quote rend="blockquote"><lb />ἔμπαλιν εἰς ὤμους τετραμμέναι: εἰ ἐτεόν γε
<lb />Κρήτηθεν κεῖναί γε Διὸς μεγάλου ἰότητι
<lb />οὐρανὸν εἰσανέβησαν, ὅ μιν τότε κουρίζοντα
<lb />Δίκτῳ ἐν εὐώδει ὄρεος σχεδὸν Ἰδαίοιο
<lb />ἄντρῳ ἐγκατέθεντο καὶ ἔτρεφον εἰς ἐνιαυτόν,
<lb />Δικταῖοι Κούρητες ὅτε Κρόνον ἐψεύσαντο.</quote>
<milestone unit="section" n="3" /> οὐκ ἄξιον δὲ παραλιπεῖν τὴν περὶ τὰς θεὰς ἁγνείαν
τε καὶ τὴν κατ᾽ ἀνθρώπους ἐπιφάνειαν. τιμῶσι δ᾽
αὐτὰς οὐ μόνον οἱ ταύτην τὴν πόλιν οἰκοῦντες,
ἀλλὰ καί τινες τῶν ἄλλων περιοίκων θυσίαις τε
μεγαλοπρεπέσι καὶ ταῖς ἄλλαις τιμαῖς ἀποσεμνύνουσι
τὰς θεάς. <milestone unit="section" n="4" /> ἐνίαις δὲ πόλεσι καὶ πυθόχρηστοι χρησμοὶ
προσέταξαν τιμᾶν τὰς θεάς: ἔσεσθαι γὰρ τοῖς
τοιούτοις τούς τε τῶν ἰδιωτῶν βίους εὐδαίμονας
καὶ τὰς πόλεις εὐθενήσειν. τέλος δὲ προβαινούσης
<pb id="v.1.p.525" />
ἐπὶ πολὺ τῆς κατὰ τὰς θεὰς ἐπιφανείας, οἱ μὲν
ἐγχώριοι πολλοῖς ἀναθήμασιν ἀργυροῖς καὶ χρυσοῖς
διετέλεσαν τιμῶντες ἄχρι τῶνδε τῶν ἱστοριῶν γραφομένων.

<milestone unit="section" n="5" />νεὼν μὲν γὰρ αὐταῖς κατεσκεύασαν οὐ 
 μόνον τῷ μεγέθει διάφορον, ἀλλὰ καὶ τῇ πολυτελείᾳ
τῇ κατὰ τὴν οἰκοδομίαν θαυμαζόμενον: οὐκ
ἔχοντες γὰρ κατὰ τὴν ἰδίαν χώραν λίθον ἀξιόλογον
παρὰ τῶν ἀστυγειτόνων Ἀγυριναίων ἤγαγον, τῶν
 μὲν πόλεων διεστηκυιῶν ὡς ἑκατὸν σταδίους, τῆς
 δ᾽ ὁδοῦ δι᾽ ἧς ἀνάγκη κομίζεσθαι τοὺς λίθους
ὑπαρχούσης τραχείας καὶ παντελῶς δυσπορεύτου:
δἰ ἣν αἰτίαν κατασκευάσαντες ἁμάξας τετρακύκλους
ἑκατὸν ζεύγεσι βοῶν ἐκόμισαν τὸν λίθον. 
<milestone unit="section" n="6" />διὰ γὰρ 
τὸ πλῆθος τῶν ἱερῶν χρημάτων εὐπορούμενοι, τῇ
 δαψιλείᾳ τῆς εὐπορίας ὑπερεῖδον τῶν ἀναλωμάτων:
βραχὺ γὰρ πρὸ ἡμῶν εἶχον αἱ θεαὶ βοῦς μὲν ἱερὰς
τρισχιλίας, χώρας δὲ πλῆθος ὥστε λαμβάνειν μεγάλας προσόδους.
</p></div2>

<div2 type="chapter" n="81" org="uniform" sample="complete"><p><milestone unit="section" n="1" />ἡμεῖς δὲ περὶ τούτων ἀρκούντως διεληλυθότες
 περὶ Ἀρισταίου γράφειν ἐγχειρήσομεν. Ἀρισταῖος
γὰρ ἦν υἱὸς μὲν Ἀπόλλωνος καὶ Κυρήνης τῆς
Ὑψέως θυγατρὸς τοῦ Πηνειοῦ: περὶ δὲ τῆς γενέσεως
αὐτοῦ μυθολογοῦσί τινες οὕτως. Ἀπόλλωνα,
περὶ τὸ Πήλιον τρεφομένης κόρης ὄνομα Κυρήνης
 κάλλει διαφερούσης, ἐρασθῆναι τῆς παρθένου, καὶ
μετενεγκεῖν αὐτὴν τῆς Λιβύης εἰς ταύτην τὴν χώραν,
<pb id="v.1.p.526" />
ἐν ᾗ κατὰ τοὺς ὕστερον χρόνους τινὰ κτίσαντα πόλιν
ἀπ᾽ ἐκείνης ὀνομάσαι Κυρήνην. <milestone unit="section" n="2" /> τὸν δ᾽ οὖν Ἀπόλλω
κατὰ ταύτην τὴν χώραν ἐκ Κυρήνης γεννήσαντα
υἱὸν Ἀρισταῖον τοῦτον μὲν νήπιον ὄντα παραδοῦναι
ταῖς Νύμφαις τρέφειν: ταύτας δὲ τῷ παιδὶ τρεῖς
ὀνομασίας προσάψαι: καλεῖν γὰρ αὐτὸν Νόμιον,
Ἀρισταῖον, Ἀγρέα. τοῦτον δὲ παρὰ τῶν Νυμφῶν
μαθόντα τήν τε τοῦ γάλακτος πῆξιν καὶ τὴν κατασκευὴν
τῶν σμήνων, ἔτι δὲ τῶν ἐλαιῶν τὴν κατεργασίαν,
<milestone unit="section" n="3" /> διδάξαι πρῶτον τοὺς ἀνθρώπους. διὰ δὲ
τὴν εὐχρηστίαν τὴν ἐκ τούτων τῶν εὑρημάτων τοὺς
εὐεργετηθέντας ἀνθρώπους τιμῆσαι τὸν Ἀρισταῖον
ἰσοθέοις τιμαῖς, καθὰ καὶ τὸν Διόνυσον. μετὰ δὲ
ταῦτά φασιν αὐτὸν εἰς Βοιωτίαν καταντήσαντα
γῆμαι τῶν Κάδμου θυγατέρων Αὐτονόην, ἐξ ἧς
φασιν Ἀκτέωνα γενέσθαι τὸν κατὰ τοὺς μύθους
ὑπὸ τῶν ἰδίων κυνῶν διασπασθέντα. <milestone unit="section" n="4" /> τὴν δ᾽ αἰτίαν
ἀποδιδόασι τῆς ἀτυχίας οἱ μὲν ὅτι κατὰ τὸ τῆς
Ἀρτέμιδος ἱερὸν διὰ τῶν ἀνατιθεμένων ἀκροθινίων
ἐκ τῶν κυνηγίων προῃρεῖτο τὸν γάμον κατεργάσασθαι
τῆς Ἀρτέμιδος, οἱ δ᾽ ὅτι τῆς Ἀρτέμιδος αὑτὸν
πρωτεύειν ταῖς κυνηγίαις ἀπεφήνατο. <milestone unit="section" n="5" /> οὐκ ἀπίθανον
δὲ ἐπ᾽ ἀμφοτέροις τούτοις μηνῖσαι τὴν θεόν: εἴτε
γὰρ τοῖς ἁλισκομένοις πρὸς τὴν ἀκοινώνητον τοῖς
γάμοις κατεχρῆτο πρὸς τὸ συντελέσαι τὴν ἰδίαν
ἐπιθυμίαν, εἴτε καὶ ταύτης ἐτόλμησεν εἰπεῖν αἱρετώτερον
<pb id="v.1.p.527" />
αὑτὸν εἶναι κυνηγόν ᾗ καὶ θεοὶ παρακεχωρήκασι
 τῆς ἐν τούτοις ἁμίλλης, ὁμολογουμένην καὶ
δικαίαν ὀργὴν ἔσχε πρὸς αὐτὸν ἡ θεός. καθόλου
δὲ πιθανῶς εἰς τὴν τῶν ἁλισκομένων θηρίων μεταμορφωθεὶς
 ἰδέαν ὑπὸ τῶν καὶ τἄλλα θηρία χειρουμένων κυνῶν διεφθάρη.</p></div2>

<div2 type="chapter" n="82" org="uniform" sample="complete"><p><milestone unit="section" n="1" />τὸν δ᾽ Ἀρισταῖόν φασιμετὰ
τὴν Ἀκτέωνος τελευτὴν ἐλθεῖν εἰς τὸ χρηστήριον
τοῦ πατρός, καὶ τὸν Ἀπόλλω προειπεῖν αὐτῷ
τὴν εἰς Κέων νῆσον μετάβασιν ἐσομένην αὐτοῦ καὶ
 τὰς ἐσομένας παρὰ τοῖς Κείοις τιμάς. 
<milestone unit="section" n="2" />τὸν δὲ πλεῦσαι 
μὲν εἰς τὴν νῆσον ταύτην, λοιμοῦ δὲ τὴν Ἑλλάδα
κατασχόντος ποιήσασθαι τὴν θυσίαν ὑπὲρ
ἁπάντων τῶν Ἑλλήνων. γενομένης δὲ τῆς θυσίας
κατὰ τὴν τοῦ σειρίου ἄστρου ἐπιτολήν, καθ᾽ ἣν
 συνέβαινε πνεῖν τοὺς ἐτησίας, λῆξαι τὰς λοιμικὰς
νόσους. 
<milestone unit="section" n="3" />τοῦτο δ᾽ ἄν τις συλλογιζόμενος εἰκότως 
θαυμάσαι τὸ τῆς περιπετείας ἴδιον: ὁ γὰρ ὑπὸ τῶν
κυνῶν ἰδὼν τὸν υἱὸν τετελευτηκότα, οὗτος τῶν
κατὰ τὸν οὐρανὸν ἄστρων τὸ τὴν αὐτὴν ἔχον προσηγορίαν
 καὶ φθείρειν νομιζόμενον τοὺς ἀνθρώπους
ἔπαυσε, καὶ τοῖς ἄλλοις αἴτιος ἐγένετο τῆς σωτηρίας.

<milestone unit="section" n="4" />λέγουσι δὲ τὸν Ἀρισταῖον ἐκγόνους ἐν τῇ Κέῳ καταλιπόντα, 
καὶ μετὰ ταῦτα εἰς τὴν Λιβύην ἐπανελθόντα,
ἀπὸ τῆς μητρὸς Νύμφης τὴν ἀναγωγὴν
 ποιησάμενον εἰς τὴν Σαρδὼ νῆσον καταπλεῦσαι.
ἐν δὲ ταύτῃ κατοικήσαντα, καὶ τὴν νῆσον διὰ τὸ
κάλλος στέρξαντα, φυτεῦσαί τε αὐτὴν καὶ τὸ πρότερον
<pb id="v.1.p.528" />
ἐξηγριωμένην ἡμερῶσαι. γεννῆσαι δ᾽ ἐν αὐτῇ
δύο παῖδας, Χάρμον καὶ Καλλίκαρπον. <milestone unit="section" n="5" /> μετὰ δὲ
ταῦτα ἄλλας τε νήσους ἐπελθεῖν καὶ κατὰ τὴν Σικελίαν
διατρῖψαί τινα χρόνον, διὰ δὲ τὴν ἀφθονίαν
τῶν ἐν τῇ νήσῳ καρπῶν καὶ τὸ πλῆθος τῶν ἐν
αὐτῇ βοσκομένων κτηνῶν φιλοτιμηθῆναι τοῖς ἐγχωρίοις
ἐνδείξασθαι τὰς ἰδίας εὐεργεσίας. διὸ καὶ
παρὰ τοῖς κατὰ τὴν Σικελίαν οἰκοῦσι διαφερόντως
φασὶ τιμηθῆναι τὸν Ἀρισταῖον ὡς θεόν, καὶ μάλισθ᾽
ὑπὸ τῶν συγκομιζόντων τὸν τῆς ἐλαίας καρπόν.
<milestone unit="section" n="6" /> τὸ δὲ τελευταῖον μυθολογοῦσιν αὐτὸν εἰς Θρᾴκην
παραβαλόντα πρὸς Διόνυσον μετασχεῖν τῶν ὀργίων,
καὶ συνδιατρίψαντα τῷ θεῷ πολλὰ μαθεῖν παρ᾽
αὐτοῦ τῶν χρησίμων: περὶ δὲ τὸ ὄρος τὸ καλούμενον
Αἷμον οἰκήσαντά τινα χρόνον ἄφαντον γενέσθαι,
καὶ τυχεῖν ἀθανάτων τιμῶν οὐ μόνον ἐνταῦθα
παρὰ τοῖς βαρβάροις, ἀλλὰ καὶ παρὰ τοῖς Ἕλλησι.
</p></div2>

<div2 type="chapter" n="83" org="uniform" sample="complete"><p><milestone unit="section" n="1" /> καὶ περὶ μὲν Ἀρισταίου τοῖς ῥηθεῖσιν ἀρκεσθησόμεθα,
περὶ δὲ Δάφνιδος καὶ Ἔρυκος πειρασόμεθα
διεθεῖν. Ἔρυκά φασιν υἱὸν μὲν γενέσθαι
Ἀφροδίτης καὶ Βούτα, βασιλέως τινὸς ἐγχωρίου δόξῃ
διαφέροντος: τοῦτον δὲ διὰ τὴν ἀπὸ τῆς μητρὸς
εὐγένειαν θαυμασθῆναί τε ὑπὸ τῶν ἐγχωρίων καὶ
βασιλεῦσαι μέρους τῆς νήσου. κτίσαι δὲ καὶ πόλιν
ἀξιόλογον ὁμώνυμον αὑτῷ, κειμένην ἐπί τινος ὑψηλοῦ
τόπου: κατὰ δὲ τὴν ἄκραν τὴν ἐν τῇ πόλει
τῆς μητρὸς ἱερὸν ἱδρύσασθαι, καὶ κοσμῆσαι τῇ τε
<pb id="v.1.p.529" />
κατασκευῇ τοῦ νεὼ καὶ τῷ πλήθει τῶν ἀναθημάτων.

<milestone unit="section" n="2" />τὴν δὲ θεὸν διά τε τὴν ἀπὸ τῶν ἐγχωρίων 
εὐσέβειαν καὶ διὰ τὴν ἀπὸ τοῦ τεκνωθέντος υἱοῦ
τιμὴν ἀγαπῆσαι περιττότερον τὴν πόλιν: διόπερ
 αὐτὴν Ἀφροδίτην Ἐρυκίνην ὀνομασθῆναι. θαυμάσαι
δ᾽ ἄν τις εἰκότως ἀναλογισάμενος τὴν περὶ τὸ ἱερὸν
τοῦτο γενομένην δόξαν: 
<milestone unit="section" n="3" />τὰ μὲν γὰρ ἄλλα τεμένη 
ἀνθήσαντα ταῖς δόξαις πολλάκις διὰ περιστάσεις
τινὰς τεταπείνωται, μόνον δὲ τοῦτο τῶν ἐξ αἰῶνος
 ἀρχὴν λαβὸν οὐδέποτε διέλιπε τιμώμενον, ἀλλὰ καὶ
τοὐναντίον ἀεὶ διετέλεσε πολλῆς τυγχάνον αὐξήσεως.

<milestone unit="section" n="4" />μετὰ γὰρ τὰς προειρημένας ὑπ᾽ Ἔρυκος τιμὰς ὕστερον 
Αἰνείας ὁ Ἀφροδίτης πλέων εἰς Ἰταλίαν καὶ
προσορμισθεὶς τῇ νήσῳ πολλοῖς ἀναθήμασι τὸ ἱερόν,
 ὡς ἂν ἰδίας μητρὸς ὑπάρχον, ἐκόσμησε: μετὰ δὲ
τοῦτον ἐπὶ πολλὰς γενεὰς τιμῶντες οἱ Σικανοὶ τὴν
θεὸν θυσίαις τε μεγαλοπρεπέσι συνεχῶς καὶ ἀναθήμασιν
ἐκόσμουν: μετὰ δὲ ταῦτα Καρχηδόνιοι,
μέρους τῆς Σικελίας κυριεύσαντες, οὐ διέλιπον τιμῶντες
 τὴν θεὸν διαφερόντως. τὸ δὲ τελευταῖον
Ῥωμαῖοι, πάσης Σικελίας κρατήσαντες, ὑπερεβάλοντο
πάντας τοὺς πρὸ αὐτῶν ταῖς εἰς ταύτην τιμαῖς.

<milestone unit="section" n="5" />καὶ τοῦτο εἰκότως ἐποίουν: τὸ γὰρ γένος εἰς ταύτην 
ἀναπέμποντες, καὶ διὰ τοῦτο ἐν ταῖς πράξεσιν ἐπιτυχεῖς
 ὄντες, τὴν αἰτίαν τῆς αὐξήσεως ἠμείβοντο
ταῖς προσηκούσαις χάρισι καὶ τιμαῖς. 
<milestone unit="section" n="6" />οἱ μὲν γὰρ 
καταντῶντες εἰς τὴν νῆσον ὕπατοι καὶ στρατηγοὶ
<pb id="v.1.p.530" />
καὶ πάντες οἱ μετά τινος ἐξουσίας ἐπιδημοῦντες,
ἐπειδὰν εἰς τὸν Ἔρυκα παραβάλωσι, μεγαλοπρεπέσι
θυσίαις καὶ τιμαῖς κοσμοῦσι τὸ τέμενος, καὶ τὸ
σκυθρωπὸν τῆς ἐξουσίας ἀποθέμενοι μεταβάλλουσιν
εἰς παιδιὰς καὶ γυναικῶν ὁμιλίας μετὰ πολλῆς
ἱλαρότητος, μόνως οὕτω νομίζοντες κεχαρισμένην
τῇ θεῷ ποιήσειν τὴν ἑαυτῶν παρουσίαν: <milestone unit="section" n="7" /> ἥ τε
σύγκλητος τῶν Ῥωμαίων εἰς τὰς τῆς θεοῦ τιμὰς
φιλοτιμηθεῖσα τὰς μὲν πιστοτάτας τῶν κατὰ τὴν
Σικελίαν πόλεων οὔσας ἑπτακαίδεκα χρυσοφορεῖν
ἐδογμάτισε τῇ Ἀφροδίτῃ καὶ στρατιώτας διακοσίους τηρεῖν τὸ ἱερόν.
καὶ περὶ μὲν Ἐρυκος εἰ καὶ πεπλεονάκαμεν,
ἀλλ᾽ οὖν οἰκείαν πεποιήμεθα τὴν περὶ τῆς θεᾶς
</p></div2>

<div2 type="chapter" n="84" org="uniform" sample="complete"><p><milestone unit="section" n="1" /> ἀπαγγελίαν: νυνὶ δὲ περὶ Δάφνιδος πειρασόμεθα
διελθεῖν τὰ μυθολογούμενα. Ἡραῖα γὰρ ὄρη κατὰ
τὴν Σικελίαν ἐστίν, ἅ φασι κάλλει τε καὶ φύσει
καὶ τόπων ἰδιότησι πρὸς θερινὴν ἄνεσιν καὶ ἀπόλαυσιν
εὖ πεφυκέναι. πολλάς τε γὰρ πηγὰς ἔχειν
τῇ γλυκύτητι τῶν ὑδάτων διαφόρους καὶ δένδρεσι
παντοίοις πεπληρῶσθαι. εἶναι δὲ καὶ δρυῶν μεγάλων
πλῆθος, φερουσῶν καρπὸν τῷ μεγέθει διαλλάττοντα,
διπλασιάζοντα τῶν ἐν ταῖς ἄλλαις χώραις φυομένων.
ἔχειν δὲ καὶ τῶν ἡμέρων καρπῶν αὐτομάτων, ἀμπέλου
τε πολλῆς φυομένης καὶ μήλων ἀμυθήτου
πλήθους. <milestone unit="section" n="2" /> διὸ καὶ στρατόπεδόν ποτε Καρχηδονίων
ὑπὸ λιμοῦ πιεζόμενον διαθρέψαι, παρεχομένων τῶν
ὀρῶν πολλαῖς μυριάσι χορηγίας εἰς τροφὴν ἀνέκλειπτον.
<pb id="v.1.p.531" />
ἐν ταύτῃ δὲ τῇ χώρᾳ συναγκείας δένδρων
οὔσης θεοπρεποῦς καὶ Νύμφαις. ἄλσους ἀνειμένου
μυθολογοῦσι γεννηθῆναι τὸν ὀνομαζόμενον Δάφνιν,
Ἑρμοῦ μὲν καὶ Νύμφης υἱόν, ἀπὸ δὲ τοῦ πλήθους
 καὶ τῆς πυκνότητος τῆς φυομένης δάφνης ὠνομάσθαι
Δάφνιν. 
<milestone unit="section" n="3" />τοῦτον δ᾽ ὑπὸ Νυμφῶν τραφέντα, 
καὶ βοῶν ἀγέλας παμπληθεῖς κεκτημένον, τούτων
ποιεῖσθαι πολλὴν ἐπιμέλειαν: ἀφ᾽ ἧς αἰτίας βουκόλον
αὐτὸν ὀνομασθῆναι. φύσει δὲ διαφόρῳ πρὸς
 εὐμέλειαν κεχορηγημένον ἐξευρεῖν τὸ βουκολικὸν
ποίημα καὶ μέλος, ὃ μέχρι τοῦ νῦν κατὰ τὴν Σικελίαν
τυγχάνει διαμένον ἐν ἀποδοχῇ. 
<milestone unit="section" n="4" />μυθολογοῦσι 
δὲ τὸν Δάφνιν μετὰ τῆς Ἀρτέμιδος κυνηγεῖν ὑπηρετοῦντα
τῇ θεῷ κεχαρισμένως, καὶ διὰ τῆς σύριγγος
 καὶ βουκολικῆς μελῳδίας τέρπειν αὐτὴν διαφερόντως.
λέγουσι δ᾽ αὐτοῦ μίαν τῶν Νυμφῶν ἐρασθεῖσαν
προειπεῖν, ἐὰν ἄλλῃ τινὶ πλησιάσῃ, στερήσεσθαι
τῆς ὁράσεως: κἀκεῖνον ὑπό τινος θυγατρὸς βασιλέως
καταμεθυσθέντα, καὶ πλησιάσαντα αὐτῇ, στερηθῆναι
 τῆς ὁράσεως κατὰ τὴν γεγενημένην ὑπὸ τῆς Νύμφης πρόρρησιν.
καὶ περὶ μὲν Δάφνιδος ἱκανῶς ἡμῖν <del status="unremarkable">πάλιν</del>
</p></div2>

<div2 type="chapter" n="85" org="uniform" sample="complete"><p><milestone unit="section" n="1" />εἰρήσθω, περὶ δὲ Ὠρίωνος τὰ μυθολογούμενα νῦν
διέξιμεν. λέγεται γὰρ τοῦτον σώματος μεγέθει καὶ
 ῥώμῃ πολὺ τῶν μνημονευομένων ἡρώων ὑπεράγοντα
φιλοκύνηγον γενέσθαι καὶ κατασκευάσαι μεγάλα ἔργα
διὰ τὴν ἰσχὺν καὶ φιλοδοξίαν. κατὰ μὲν γὰρ τὴν
Σικελίαν κατασκευάσαι Ζάγκλῳ τῷ τότε βασιλεύοντι
<pb id="v.1.p.532" />
τῆς τότε μὲν ἀπ᾽ αὐτοῦ Ζάγκλης, νῦν δὲ Μεσσήνης
ὀνομαζομένης, ἄλλα τε καὶ τὸν λιμένα προσχώσαντα
τὴν ὀνομαζομένην Ἀκτὴν ποιῆσαι. <milestone unit="section" n="2" /> ἐπεὶ δὲ τῆς
Μεσσήνης ἐμνήσθημεν, οὐκ ἀνοίκειον προσθεῖναι
νομίζομεν τοὶς προκειμένοις τὰς περὶ τὸν πορθμὸν
διηγήδεις. <milestone unit="section" n="3" /> φασὶ γὰρ οἱ παλαιοὶ μυθογράφοι τὴν
Σικελίαν τὸ πρὸ τοῦ χερρόνησον οὖσαν ὕστερον
γενέσθαι νῆσον διὰ τοιαύτας αἰτίας. τὸν ἰσθμὸν
κατὰ τὸ στενώτατον ὑπὸ δυοῖν πλευρῶν θαλάττῃ
προσκλυζόμενον ἀναρραγῆναι, καὶ τὸν τόπον ἀπὸ
τούτου Ῥήγιον ὀνομασθῆναι, καὶ τὴν ὕστερον πολλοῖς
ἔτεσι κτισθεῖσαν πόλιν τυχεῖν τῆς ὁμωνύμου
προσηγορίας. <milestone unit="section" n="4" /> ἔνιοι δὲ λέγουσι σεισμῶν μεγάλων
γενομένων διαρραγῆναι τὸν αὐχένα τῆς ἠπείρου,
καὶ γενέσθαι τὸν πορθμὸν διειργούσης τῆς θαλάττης
τὴν ἤπειρον ἀπὸ τῆς νήσου. <milestone unit="section" n="5" /> Ἡσίοδος δ᾽ ὁ
ποιητής φησι τοὐναντίον ἀναπεπταμένου τοῦ πελάγους
Ὠρίωνα προσχῶσαι τὸ κατὰ τὴν Πελωρίδα
κείμενον ἀκρωτήριον, καὶ τὸ τέμενος τοῦ Ποσειδῶνος
κατασκευάσαι, τιμώμενον ὑπὸ τῶν ἐγχωρίων
διαφερόντως: ταῦτα δὲ διαπραξάμενον εἰς Εὔβοιαν
μεταναστῆναι κἀκεῖ κατοικῆσαι: διὰ δὲ τὴν δόξαν
ἐν τοῖς κατ᾽ οὐρανὸν ἄστροις καταριθμηθέντα τυχεῖν
ἀθανάτου μνήμης. <milestone unit="section" n="6" /> περὶ οὗ καὶ ὁ ποιητὴς Ὅμηρος
ἐν τῇ Νεκυίᾳ μιμνησκόμενός φησι
<quote rend="blockquote"><lb />τὸν δὲ μέτ᾽ Ὠρίωνα πελώριον εἰσενόησα
<lb />θῆρας ὁμοῦ εἰλεῦντα κατ᾽ ἀσφοδελὸν λειμῶνα,
<pb id="v.1.p.533" />
<lb />οὓς αὐτὸς κατέπεφνεν ἐν οἰοπόλοισιν ὄρεσσι,
<lb />χερσὶν ἔχων ῥόπαλον παγχάλκεον, αἰὲν ἀαγές.</quote>

<milestone unit="section" n="7" />ὁμοίως δὲ καὶ περὶ τοῦ μεγέθους ἐμφανίζων, καὶ 
προεκθέμενος τὰ περὶ τοὺς Ἀλῳάδας, ὅτι ἐνναετεῖς
 ἦσαν τὸ μὲν εὖρος πηχῶν ἐννέα, τὸ δὲ μῆκος τῶν
ἴσων ὀργυιῶν, ἐπιφέρει
<quote rend="blockquote"><lb />τοὺς δὴ μηκίστους θρέψε ζείδωρος ἄρουρα
<lb />καὶ πολὺ καλλίστους μετά γε κλυτὸν Ὠρίωνα.</quote>
ἡμεῖς δὲ κατὰ τὴν ἐν ἀρχῇ πρόθεσιν περὶ τῶν
 ἡρώων καὶ ἡμιθέων ἀρκούντως εἰρηκότες αὐτοῦ
περιγράψομεν τήνδε τὴν βίβλον.
</p></div2></div1></body></text></TEI.2>