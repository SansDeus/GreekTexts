Θεόγνιδος 
Θέογνις: （ά） Μεγαρεὺς τῶν ἐν Σικελία Μεγάρων, γεγονὼς ἐν τῇ: νθ Ὀλυμπιάδι. ἔγραψεν ἐλεγείαν εἰς Τοὺς Σωθέντας τῶν Συρακουσίων ἐν τῇ Πολιορκίᾳ, Γνώμας δί᾽ ἐλεγείας εἰς ἔπη βώ, καὶ πρὸς Κύρνον τὸν αὐτοῦ ἐρώμενον Γνωμολογίαν δί᾽ ἐλεγείων, καὶ ἑτέρας ὑποθήκας, παραινετικάς, τὰ πάντα ἐπικῶς. ὅτι μὲν παραινέσεις ἔγραψε Θέογνις: ἀλλ᾽ ἐν μέσῳ τούτων παρεσπαρμέναι μιαρίαι καὶ παιδικοὶ ἔρωτες καὶ ἄλλα ὅσα ὁ ἐνάρετος ἀποστρέφεται βίος. （β́） τραγῳδοποιητὴς πάνυ ψυχρός, ἐκ τῶν λ́, ὃς καὶ Χιὼν ἐλέγετο. ἔστι δὲ καὶ ποιητὴς Θέογνις: οὗτος δ᾽ ἦν Μεγαρεύς. 
συιδ. 
ποιητὴν δὲ καὶ ἡμεῖς μάρτυρ᾽ ἔχομεν, Θέογνιν, πολίτην τῶν ἐν Σικελίᾳ Μεγαρέων, ὅς φησιν 
πιστὸς ἀνὴρ χρυσοῦ τε καὶ ἀργύρου ἀντερύσασθαι ι ἄξιος ἐν χαλεπῇ, Κύρνε, διχοστασίῃ （1. 77） 
πλατ. λεγγ. ι. π. 630 α 
περὶ Θεόγνιδος καὶ τῆς κατ᾽ αὐτὸν ταύτης ἱστορίας ἀμφιβολία πολλὴ ἐγένετο τοῖς παλαιοῖς. καὶ οἱ μέν φασιν αὐτὸν ἐκ Μεγάρων γεγενῆσθαι τῆς Ἀττικῆς: οὕτως ὁ Δίδυμος, ἐπιφυόμενος τῷ Πλάτωνι ὡς παριστοροῦντι: οἱ δὲ ὅτι ἐκ Σικελίας: εἰ δὲ καὶ μὴ εἴη ἐκ Σικελίας, οὐδὲν λυμαίνεται τὸ προκείμενον, ἀλλὰ καὶ τοὐναντίον: οὐ γὰρ ὑπὲρ Ἀττικοῦ ὡς Ἀθηναῖος λέγει, ἀλλὰ καίτοι πρὸς Ἀθηναῖον αὐτὸν παραβάλλων τὸν Τυρταῖον, τὸ ἀληθὲς περὶ τὴν κρίσιν ἐφύλαξε καὶ τὸν Θέογνιν καὶ ξένον ὄντα προέκρινε. τί δὲ ἐκώλυεν αὐτὸν ἐκ ταύτης μὲν εἶναι τῆς Μεγαρίδος, ἀπελθόντα δὲ εἰς Σικελίαν, ὡς ἡ ἱστορία ἔχει, γενέσθαι νόμῳ Μεγαρέα ἐκεῖ, ὡς καὶ τὸν Τυρταῖον Λακεδαιμόνιον; 
σξη. αδ λοξ. πλατ. λεγγ. ι. π. 630 α 
Μέγαρα: πόλις περὶ τὸν Ἰσθμόν, μέση Πελοποννήσου καὶ Ἀττικῆς καὶ Βοιωτίας   ἀφ᾽ ἧς Θέογνις ὁ τὰς Παραινέσεις γράψας.
στεπη. βψζ. 
δοκεῖ μοι οὐ πᾶσα ποίησις βασιλεῖ πρέπειν, ὥσπερ οὐδὲ στολή. τὰ μὲν οὖν ἄλλα ποίηματα ἔγωγε ἡγοῦμαι τὰ μὲν συμποτικὰ αὐτῶν, τὰ δὲ ἐρωτικά, τὰ δὲ ἐγκώμια ἀθλητῶν καὶ ἵππων νικώντων, τὰ δ᾽ ἐπὶ τοῖς τεθνεῶσι θρήνους, τὰ δὲ γέλωτος ἕνεκεν ἢ λοιδορίας πεποιημένα, ὥσπερ τὰ τῶν κωμῳδοδιδασκάλων καὶ τὰ τοῦ Παρίου ποιητοῦ: ἴσως δέ τινα αὐτῶν καὶ δημοτικὰ λέγοιτ᾽ ἄν, συμβουλεύοντα καὶ παραινοῦντα τοῖς πολλοῖς καὶ ἰδιώταις, καθάπερ οἶμαι τὰ Φωκυλίδου καὶ Θεόγνιδος. 
διο. ξηρψς. 2. 18 
Σω. 
οἶσθα δὲ ὅτι οὐ μόνον σοί τε καὶ τοῖς ἄλλοις τοῖς πολιτικοῖς τοῦτο δοκεῖ τοτὲ μὲν εἶναι διδακτόν, τοτὲ δ᾽ οὔ, ἀλλὰ καὶ Θέογνιν τὸν ποιητὴν οἶσθ᾽ ὅτι ταὐτὰ ταῦτα λέγει; 
Μεν. 
ἐν ποίοις ἔπεσιν; 
Σω. 
ἐν τοῖς Ἐλεγείοις, οὗ λέγει: 
.
τηεογν. 33, κτλ） 
πλατ. μενο 95 ξ 
σημεῖον δ᾽ ἄν τις ποιήσαιτο τὴν Ἡσιόδου καὶ Θεόγνιδος καὶ Φωκυλίδου ποίησιν. καὶ γὰρ τούτους φασὶ μὲν ἀρίστους γεγενῆσθαι συμβούλους τῷ βίῳ τῷ τῶν ἀνθρώπων, ταῦτα δὲ λέγοντες αἱροῦνται συνδιατρίβειν ταῖς ἀλλήλων ἀνοίαις μᾶλλον ἢ ταῖς ἐκείνων ὑποθήκαις. ἔτι δὲ εἴ τις ἐκλέξειε τῶν προεχόντων ποιητῶν τὰς καλουμένας γνώμας ἐφ᾽ αἷς ἐκεῖνοι μάλιστ᾽ ἐσπούδασαν, ὁμοίως ἂν καὶ πρὸς ταύτας διατεθεῖεν: ἥδιον γὰρ ἂν κωμῳδίας τῆς φαυλοτάτης ἢ τῶν οὕτω τεχνικῶς πεποιημένων ἀκούσειαν. 
ισοξρ. νιξοξλ. 43 
Ξενοφῶντος ἐκ τοῦπερὶ Θεόγνιδος: Θεόγνιδός ἐστιν ἔπη τοῦ Μεγαρέως: οὗτος δὲ ὁ ποιητὴς περὶ οὐδενὸς ἄλλου λόγον πεποίηται ἢ περὶ ἀρετῆς καὶ κακίας ἀνθρώπων, καὶ ἔστιν ἡ ποίησις σύγγραμμα περὶ ἀνθρώπων ὥσπερ εἴ τις ἱππικὸς ὢν συγγράψειεν περὶ ἱππικῆς. ἡ οὖν ἀρχή μοι δοκεῖ τῆς ποιήσεως ὀρθῶς ἔχειν: ἄρχεται γὰρ πρῶτον ἀπὸ τοῦ εὖ γενέσθαι. ᾤετο γὰρ οὔτε ἄνθρπον οὔτε τῶν ἄλλων οὐδὲν ἂν ἀγαθὸν εἶναι, εἰ μὴ τὰ γεννήσοντα ἀγαθὰ εἴη. ἔδοξεν οὖν αὐτῷ παραδείγμασι τοῖς ἄλλοις ζῴοις χρήσασθαι, ὅσα μὴ εἰκῆ τρέφεται ἀλλὰ μετὰ τέχνης ἕκαστα θεραπεύεται ὅπως γενναιότατα ἔσονται. δηλοῖ δ᾽ ἐν τοῖσδε τοῖς ἔπεσι: （）. ταῦτα τὰ ἔπη λέγει τοὺς ἀνθρώπους οὐκ ἐπίστασθαι γεννᾶν ἐξ ἀλλήλων, κᾆτα γίγνεσθαι τὸ γένος τῶν ἀνθρώπων κάκιον ἀεὶ μειγνύμενον τὸ χεῖρον τῷ βελτίονι. οἱ δὲ πολλοὶ ἐκ τούτων τῶν ἐπῶν οἴονται τὸν ποιητὴν πολυπραγμοσύνην τῶν ἀνθρώπων κατηγορεῖν, καὶ ἀντὶ χρημάτων ἀγένειαν καὶ κακίαν ἀντικαταλλάττεσθαι εἰδότας: ἐμοὶ δὲ δοκεῖ ἄγνοιαν κατηγορεῖν περὶ τὸν αὑτῶν βίον.
ιλ. 183-90 
χεν. απ. στοβ. φλ. 88. 14 
εἰ μὲν οὖν ἦσαν οἱ λόγοι αὐταρκεῖς πρὸς τὸ ποιῆσαι ἐπιεικεῖς,  δικαίως  κατὰ τὸν Θέογνιν （434）, καὶ ἔδει ἂν τούτους πορίσασθαι   
πολλοὺς ἂν μισθοὺς καὶ μεγάλους 
ἔφερον 
αριστ. ετη. νιξ. 1179. β.4 
ὁ μὲν ἐν Δήλῳ παρὰ τῷ θεῷ τὴν αὑτοῦ γνώμην ἀποφηνάμενος, συνέγραψεν ἐπὶ τὸ προπύλαιον τοῦ Λητῴου, διελὼν ὑπάρχοντα πάντα τῷ αὐτῷ, τό τε ἀγαθὸν καὶ τὸ καλὸν καὶ τὸ ἡδύ, ποιήσας:  （）.
Καλλιστον τὸ δικαιότατον, λῷστον δ᾽ ὑγιαίνειν: ι πάντων δ᾽ ἥδιστον, οὗ τις ἐρᾷ, τὸ τυχεῖν 
τηεογνις 255 
αριστ. ετη. ευδ. 1214. α. 1 
καὶ παροιμιαζόμενοί φαμεν:  （）
ἐν δὲ δικαιοσύνῃ συλλήβδην πᾶσ᾽ ἀρετὴ 'νί 
τηεογνις 147. 
αριστ. ετη. νιξ. 1129. β. 29 
τὰ δ᾽ Ἐμπεδοκλέους ἔπη καὶ Παρμενίδου καὶ Θηριακὰ Νικάνδρου καὶ Γνωμολογίαι Θεόγνιδος λόγοι εἰσὶ κιχράμενοι παρὰ ποιητικῆς ὥσπερ ὄχημα τὸ μέτρον καὶ τὸν ὄγχον, ἵνα τὸ πεζὸν διαφύγωσιν. 
πλυτ. αυδ. ποετ. 2 
χαρίεν δὲ καὶ τὸ τοῦ Βίωνος πρὸς τὸν Θέογνιν λέγοντα  
πᾶς γὰρ ἀνὴρ πενίῃ δεδμημένος οὔτε τι εἰπεῖν ι οὔθ᾽ ἕρξαι δύναται, γλῶσσα δέ οἱ δέδεται （177）, 
πῶς οὖν σὺ πένης ὢν φλυαρεῖς τοσαῦτα καὶ καταδολεσχεῖς ἡμῶν; 
πλυτ. αυδ. ποετ. 4 φιν. 
ΕΡΜΗΣ καὶ ΠΛΟΨΤΟΣ: ΕΡ. οἶδα γοῦν τινας οὐκ ὀλίγας αὐτῶν οὕτως σου δυσέρωτας ὄντας ὥστε καὶ  φέροντες ἔρριψαν αὑτοὺς  （） ὑπερορᾶσθαι νομίζοντες ὑπὸ σοῦ, ὅτεπερ οὐδὲ τὴν ἀρχὴν ἑώρασαὐτούς.
ἐς βαθυκήτεα πόντον 
καὶ πετρῶν κατ᾽ ἠλιβάτων 
ξφ. τηεογ. 175 
λυξ. τιμ. 26 
: φέρονται δ᾽ αὐτοῦ συγγράμματα τόμοι δέκα:   τόμος δεύτερος ἐν ᾧ   περὶ Δικαιοσύνης καὶ Ἀνδρείας, Προτρεπτικὸς πρῶτος, δεύτερος, τρίτος, Περὶ Θεόγνιδος δ́ έ.
π. Ἀντισθένους 
διογ. λ. 6. 15 
: πολὺ δὲ χείρων καὶ ὁ λέγων καλὸν μὲν  （）: εἰ μὲν γὰρ πεποιθὼς τοῦτό φησι, πῶς οὐκ ἀπέρχεται τοῦ ζῆν;
Ἐπικούρου 
μὴ φῦναι, φύντα δ᾽ ὁπως ὤ κισταπύλας Ἀΐδαο περῆσαι 
Τηεογν. 425-7 
διογ. λ. 10. 126 
οἱ δὲ νῦν προσποιούμενοι θεοῖς θύειν καὶ συγκαλοῦντες ἐπὶ τὴν θυσίαν τοὺς φίλους καὶ τοὺς οἰκειοτάτους καταρῶνται μὲν τοῖς τέκνοις, λοιδοροῦνται δὲ ταῖς γυναιξί, κλαυθμυρίζουσι τοὺς οἰκέτας, ἀπειλοῦσι τοῖς πολλοῖς, μόνον οὐχὶ τὸ τοῦ Ὁμήρου λέγοντες  ἐπὶ νοῦν λαμβάνοντες τὰ εἰρημένα ὑπὸ τοῦ τὸν Χείρωνα πεποιηκὄτος, εἴτε Φερεκράτης ἐστὶν εἴτε Νικόμαχος ὁ ῥυθμικὸς ἢ ὅστις δήποτε:
νῦν δὲ τούτων μὲν οὐδ᾽ ὅλως μέμνηνται, τὰ δὲ ἑξῆς αὐτῶν ἐκμανθάνουσιν, ἅπερ πάντα ἐκ τῶν εἰς Ἡσίοδον ἀναφερομένων Μεγάλων Ἠοίων πεπαρῴδηται:
νῦν δ᾽ ἔρχεσθ᾽ ἐπὶ δεῖπνον, ἵνα ξυνάγωμεν Ἄρηα, 
μηδὲ σύ γ᾽ ἄνδρα φίλον καλέσας ἐπὶ δαῖτα θάλειαν 
ἀχθοῦ ὁρῶν παρέοντα: κακὸς γὰρ ἀνὴρ τόδε ῥέζει: 
ἀλλὰ μάλ᾽ εὔκηλος τέρπου φρένα τέρπε τ᾽ ἐκεῖνον. 
ἡμῶν δ᾽ ἤν τινά τις καλέσῃ θύων ἐπὶ δεῖπνον, 
ἀχθόμεθ᾽ ἢν ἔλθῃ καὶ ὑπερβλέπομεν παρεόντα 
χὤττι τάχιστα θύραζ᾽ ἐξελθεῖν βουλόμεθ᾽ αὐτόν. 
εἶτα γνούς πως τοῦθ᾽ ὑποδεῖται, κᾆτά τις εἶπε 
τῶν ξυμπινόντων: ‘ἤδη σύ; τί οὐχ ὑποπίνεις; 
οὐχ ὑπολύσεις αὐτόν;‘ ὁ δ᾽ ἄχθεται αὐτὸς ὁ θύων 
τῷ κατακωλύοντι καὶ εὐθὺς ἔλεξ᾽ ἐλεγεῖα: 
‘μηδένα μήτ᾽ ἀέκοντα μένειν κατέρυκε παρ᾽ ἡμῖν 
μήθ᾽ εὕδοντ᾽ ἐπέγειρε, Σιμωνίδη’ （）: οὐ γὰρ ἑτοίμως 
τοιαυτὶ λέγομεν δειπνίζοντες φίλον ἄνδρα;
, ασξριβεδ το ηεσιοδ.
γρεατ εοιαι 
, author unknown.
Cheiron 
ξφ. τηεογν. 467 
ατη. 8. 364 β 
Ξενοφάνης δὲ καὶ Σόλων καὶ Θέογνις καὶ Φωκυλίδης, ἔτι δὲ Περιάνδρος ὁ Κορίνθιος ἐλεγειοποιὸς καὶ τῶν λοιπῶν οἱ μὴ προσάγοντες πρὸς τὰ ποιήματα μελῳδίαν ἐκπονοῦσι  τοὺς στίχους τοῖς ἀριθμοῖς καὶ τῇ τάξει τῶν μέτρων καὶ σκοποῦσιν ὁπῶς αὐτῶν μηθεὶς μήτε ἀκέφαλος ἔσται μήτε λαγαρὸς μήτε μείουρος.
τελείους 
ατη. 14. 632 δ 
angustiis formidandae paupertatis attriti, cuius metu vel in mare nos ire praecipites suadet （l. 175） Theognis poeta vetus et prudens.
αμμ. μαρξ. 29. 1. 21 
λέγω μὴν ὅτι ποιηταί τε ἡμῖν εἰσί τινες ἐπῶν ἑξαμέτρων πάμπολλοι καὶ τριμέτρων καὶ πάντων δὴ τῶν λεγομένων μέτρων, οἱ μὲν ἐπὶ σπουδήν, οἱ δ᾽ ἐπὶ γέλωτα ὡρμηκότες. ἐν οἷς φασι δεῖν οἱ πολλάκις μύριοι τοὺς ὀρθῶς παιδευομένους τῶν νέων τρέφειν καὶ διακορεῖς ποιεῖν, πολυηκόους τ᾽ ἐν ταῖς ἀναγνώσεσι ποιοῦντας καὶ πολυμαθεῖς, ὅλους ποιητὰς ἐκμανθάνοντας: οἱ δὲ ἐκ πάντων κεφάλαια ἐκλέξαντες καί τινας ὅλας ῥήσεις εἰς ταὐτὸ συναγαγόντες ἐκμανθάνειν φασὶ δεῖν εἰς μνήμην τιθεμένους, εἰ μέλλει τις ἀγαθὸς ἡμῖν καὶ σοφὸς ἐκ πολυπειρίας καὶ πολυμαθίας γενέσθαι. 
πλατ. λεγγ. 7. 810 ε 
ἐλεγείων 
1 
1-4 
Ὦ ἄνα, Λητοῦς υἱέ, Διὸς τέκος, οὔποτε σεῖο 
λήσομαι ἀρχόμενος οὐδ᾽ ἀποπαυόμενος, 
ἀλλ᾽ αἰεὶ πρῶτόν τε καὶ ὕστατον ἔν τε μέσοισιν 
ἀείσω: σὺ δέ μοι κλῦθι καὶ ἐσθλὰ δίδου. 
5-10 
Φοῖβε ἄναξ, ὅτε μέν σε θεὰ τέκε πότνια Λητώ, 
φοίνικος ῥαδινῇς χερσὶν ἐφαψαμένη, 
ἀθανάτων κάλλιστον, ἐπὶ τροχοειδέϊ λίμνῃ, 
πᾶσα μὲν ἐπλήσθη Δῆλος ἀπειρεσίη 
ὀδμῆς ἀμβροσίης, ἐγέλασσε δὲ γαῖα πελώρη 
γήθησεν δὲ βαθὺς πόντος ἁλὸς πολιῆς. 
11-14 
Ἄρτεμι θηροφόνη, θύγατερ Διός, ἣν Ἀγαμέμνων 
εἵσαθ᾽ ὅτ᾽ ἐς Τροίην ἔπλεε νηυσὶ θοῇς, 
εὐχομένῳ μοι κλῦθι, κακὰς δ᾽ ἀπὸ κῆρας ἄλαλκε: 
σοὶ μὲν τοῦτο, θεά, σμικρόν, ἐμοὶ δὲ μέγα. 
15-18 
Μοῦσαι καὶ Χάριτες, κοῦραι Διός, αἵ ποτε Κάδμου 
ἐς γάμον ἐλθοῦσαι καλὸν ἀείσατ᾽ ἔπος: 
ὅττι καλόν, φίλον ἐστι, τὸ δ᾽ οὐ καλὸν οὐ φίλον ἐστίν: 
τοῦτ᾽ ἔπος ἀθανάτων ἦλθε διὰ στομάτων. 
19-38 
Κύρνε, σοφιζομένῳ μὲν ἐμοὶ σφρηγὶς ἐπικείσθω 
τοῖσδ᾽ ἔπεσιν, λήσει δ᾽ οὔποτε κλεπτόμενα, 
οὐδέ τις ἀλλάξει κάκιον τοὐσθλοῦ παρεόντος, 
ὧδε δὲ πᾶς τις ἐρεῖ: ‘Θεύγνιδός ἐστιν ἔπη 
τοῦ Μεγαρέως πάντας δὲ κατ᾽ ἀνθρώπους ὀνομαστοῦ,’ 
ἀστοῖσιν δ᾽ οὔπω πᾶσιν ἁδεῖν δύναμαι: 
οὐδὲν θαυμαστόν, Πολυπαΐδη: οὐδὲ γὰρ ὁ Ζεὺς 
οὔθ᾽ ὕων πάντεσσ᾽ ἁνδάνει οὔτ᾽ ἀνέχων. 
σοὶ δ᾽ ἐγὼ εὖ φρονέων ὑποθήσομαι, οἷά περ αὐτός, 
Κύρν᾽, ἀπὸ τῶν ἀγαθῶν παῖς ἔτ᾽ ἐὼν ἔμαθον. 
πέπνυσο, μηδ᾽ αἰσχροῖσιν ἐπ᾽ ἔργμασι μηδ᾽ ἀδίκοισιν 
τιμὰς μηδ᾽ ἀρετὰς ἕλκεο μηδ᾽ ἄφενος. 
ταῦτα μὲν οὕτως ἴσθι: κακοῖσι δὲ μὴ προσομίλει 
ἀνδράσιν, ἀλλ᾽ αἰεὶ τῶν ἀγαθῶν ἔχεο: 
καὶ παρὰ τοῖσιν πῖνε καὶ ἔσθιε, καὶ μετὰ τοῖσιν 
ἵζε καὶ ἅνδανε τοῖς, ὧν μεγάλη δύναμις. 
ἐσθλῶν μὲν γὰρ ἄπ᾽ ἐσθλὰ μαθήσεαι: ἢν δὲ κακοῖσιν 
συμμίσγῃς, ἀπολεῖς καὶ τὸν ἐόντα νόον. 
ταῦτα μαθὼν ἀγαθοῖσιν ὁμίλεε, καὶ ποτε φήσεις 
εὖ συμβουλεύειν τοῖσι φίλοισιν ἐμέ. 
39-42 
Κύρνε, κύει πόλις ἥδε, δέδοικα δὲ μὴ τέκῃ ἄνδρα 
εὐθυντῆρα κακῆς ὕβριος ἡμετέρης. 
ἀστοὶ μὲν γὰρ ἔθ᾽ οἵδε σαόφρονες, ἡγεμόνες δὲ 
τετράφαται πολλὴν ἐς κακότητα πεσεῖν. 
43-52 
οὐδεμίαν πω, Κύρν᾽, ἀγαθοὶ πόλιν ὤλεσαν ἄνδρες: 
ἀλλ᾽ ὅταν ὑβρίζειν τοῖσι κακοῖσιν ἅδῃ 
δῆμόν τε φθείρωσι δίκας τ᾽ ἀδίκοισι διδῶσιν 
οἰκείων κερδέων εἵνεκα καὶ κράτεος, 
ἔλπεο μὴ δηρὸν κείνην πόλιν ἀτρεμιεῖσθαι 
μηδ᾽ εἰ νῦν κεῖται πολλῇ ἐν ἡσυχίῃ, 
εὖτ᾽ ἂν τοῖσι κακοῖσι φίλ᾽ ἀνδράσι ταῦτα γένηται 
κέρδεα δημοσίῳ σὺν κακῷ ἐρχόμενα. 
ἐκ τῶν γὰρ στάσιές τε καὶ ἔμφυλοι φόνοι ἀνδρῶν 
μούναρχοί θ᾽: ἃ πόλει μήποτε τῇδε ἅδοι. 
53-60 
Κύρνε πόλις μὲν ἔθ᾽ ἥδε πόλις, λαοὶ δὲ δὴ ἄλλοι, 
οἳ πρόσθ᾽ οὔτε δίκας ᾔδεσαν οὔτε νόμους, 
ἀλλ᾽ ἀμφὶ πλευραῖσι δορὰς αἰγῶν κατέτριβον, 
ἔζω δ᾽ ὥστ᾽ ἔλαφοι τῆσδ᾽ ἐνεμοντο πό εο ς. 
καὶ νῦν εἰσ᾽ ἀγαθοί,  πολυπαΐδη: οἱ δὲ πρὶν ἐσθλοὶ 
νῦν δειλοί. τίς κεν ταῦτ᾽ ἀνεχοιτ᾽ ἐσορῶν; 
ἀλλήλους δ᾽ ἀπατῶσιν ἐπ᾽ ἀλλήλοισι γελῶντες, 
οὔτε κακῶν γνώμας εἰδότες οὔτ᾽ ἀγαθῶν. 
61-68 
μηδένα τῶνδε φίλον ποιεῦ, Πολυπαΐδη, ἀστῶν 
ἐκ θυμοῦ χρείης εἵνεκα μηδεμιῆς: 
ἀλλὰ δόκει μὲν πᾶσιν ἀπὸ γλώσσης φίλος εἶναι, 
χρῆμα δὲ συμμείξῃς μηδενὶ μηδ᾽ ὁτιοῦν 
σπουδαῖον: γνώσῃ γὰρ ὀϊζυρῶν φρένας ἀνδρῶν, 
ὥς σφιν ἐπ᾽ ἔργοισιν πίστις ἔπ᾽ οὐδεμία, 
ἀλλὰ δόλους τ᾽ ἀπάτας τε πολυπλοκίας τ᾽ ἐφίλησαν 
οὕτως ὡς ἄνδρες μηκέτι σῳζόμενοι. 
69-72 
μήποτε, Κύρνε, κακῷ πίσυνος βούλευε σὺν ἀνδρί, 
εὖτ᾽ ἂν σπουδαῖον πρῆγμ᾽ ἐθέλῃς τελέσαι, 
ἀλλὰ μετ᾽ ἐσθλὸν ἰὼν βούλευ καὶ πολλὰ μογήσας 
καὶ μακρὴν ποσσὶν, Κύρν᾽, ὁδὸν ἐκτελέσας. 
73-74 
πρῆξιν μηδὲ φίλοισιν ὅλως ἀνακοινέο πᾶσι: 
παῦροί τοι πολλῶν πιστὸν ἔχουσι νόον. 
75-76 
Παύροισιν πίσυνος μεγάλ᾽ ἀνδράσιν ἔργ᾽ ἐπιχείρει, 
μή ποτ᾽ ἀνήκεστον, Κύρνε, λάβῃς ἀνίην. 
77-78 
πιστὸς ἀνὴρ χρυσοῦ τε καὶ ἀργύρου ἀντερύσασθαι 
ἄξιος ἐν χαλεπῇ, Κύρνε, διχοστασίῃ. 
79-82 
παύρους εὑρήσεις, Πολυπαΐδη, ἄνδρας ἑταίρους 
πιστοὺς ἐν χαλεποῖς πρήγμασι γινομένους, 
οἵτινες ἂν τολμῷεν ὁμόφρονα θυμὸν ἔχοντες 
ἶσον τῶν ἀγαθῶν τῶν τε κακῶν μετέχειν. 
83-86 
τούτων οὐχ εὕροις διζήμενος, οὐδ᾽ ἐπὶ πάντας 
ἀνθρώπους, οὓς ναῦς μὴ μία πάντας ἄγοι, 
οἷσιν ἐπὶ γλώσσῃ τε καὶ ὀφθαλμοῖσιν ἔπεστιν 
αἰδώς, οὐδ᾽ αἰσχρὸν χρῆμ᾽ ἔπι κέρδος ἄγει. 
87-92 
μή μ᾽ ἔπεσιν μὲν στέργε νόον δ᾽ ἔχε καὶ φρένας ἄλλῃ, 
εἴ με φιλεῖς καί σοι πιστὸς ἔνεστι νόος, 
ἀλλὰ φίλει καθαρὸν θέμενος νόον, ἤ μ᾽ ἀποειπὼν 
ἔχθαιρ᾽ ἀμφαδίην νεῖκος ἀειράμενος. 
ὃς δὲ μιῇ γλώσσῃ δίχ᾽ ἔχει νόον, οὗτος ἑταῖρος 
δεινός, Κύρν᾽, ἐχθρὸς βέλτερος ἢ φίλος ὤν. 
93-100 
ἤν τις ἐπαινήσῃ σε τόσον χρόνον ὅσσον ὁρῴη 
νοσφισθεὶς δ᾽ ἄλλῃ γλῶσσαν ἱῇσι κακήν, 
τοιοῦτός τοι ἑταῖρος ἀνὴρ φίλος οὔτι μάλ᾽ ἐσθλός, 
ὅς κ᾽ εἴπῃ λῷα φρονῇ δ᾽ ἕτερα. 
ἀλλ᾽ εἴη τοιοῦτος ἐμοὶ φίλος, ὃς τὸν ἑταῖρον 
γινώσκων ὀργὴν καὶ βαρὺν ὄντα φέρει 
ἀντὶ κασιγνήτου. σὺ δέ μοι, φίλε, ταῦτ᾽ ἐνὶ θυμῷ 
φράζεο, καί ποτέ μου μνήσεαι ἐξοπίσω. 
101-104 
μηδείς σ᾽ ἀνθρώπων πείσαι κακὸν ἄνδρα φιλῆσαι, 
Κύρνε: τί δ᾽ ἔστ᾽ ὄφελος δειλὸς ἀνὴρ φίλος ὤν; 
οὔτ᾽ ἄν σ᾽ ἐκ χαλεποῖο πόνου ῥύσαιτο καὶ ἄτης, 
οὔτε τι ἐσθλὸν ἔχων τοῦ μεταδοῦν ἐθέλοι. 
105-112 
δειλοὺς εὖ ἕρδοντι ματαιοτάτη χάρις ἐστίν: 
ἶσον καὶ σπείρειν πόντον ἁλὸς πολιῆς. 
οὔτε γὰρ ἂν πόντον σπείρων βαθὺ λήϊον ἀμῷς, 
οὔτε κακοὺς εὖ δρῶν εὖ πάλιν ἀντιλάβοις. 
ἄπληστον γὰρ ἔχουσι κακοὶ νόον: ἢν δ᾽ ἓν ἁμάρτῃς, 
τῶν πρόσθεν πάντων ἐκκέχυται φιλότης: 
οἱ δ᾽ ἀγαθοὶ τὸ κάκιστον ἀμαυρίσκουσι παθόντες, 
μνῆμα δ᾽ ἔχουσ᾽ ἀγαθῶν καὶ χάριν ἐξοπίσω. 
113-114 
μήποτέ τοι κακὸν ἄνδρα φίλον ποιεῖσθαι ἑταῖρον, 
ἀλλ᾽ αἰεὶ φεύγειν ὥστε κακὸν λιμένα. 
115-116 
πολλοί τοι πόσιος καὶ βρώσιός εἰσιν ἑταῖροι, 
ἐν δὲ σπουδαίῳ πρήγματι παυρότεροι. 
117-118 
κιβδήλου δ᾽ ἀνδρὸς γνῶναι χαλεπώτερον οὐδέν, 
Κύρν᾽, οὐδ᾽ εὐλαβιης ἔσθ᾽ ὅτι δεῖ πλέονος. 
119-128 
χρυσοῦ κιβδήλοιο καὶ ἀργύρου ἀνσχετὸς ἄτη, 
Κύρνε, καὶ ἐξευρεῖν ῥᾴδιον ἀνδρὶ σοφῷ: 
εἰ δὲ φίλου νόος ἀνδρὸς ἐνὶ στήθεσσι λελήθῃ 
ψυδρὸς ἐών, δόλιον δ᾽ ἐν φρεσὶν ἦτορ ἔχῃ, 
τοῦτο θεὸς κιβδηλότατον ποίησε βροτοῖσιν, 
καὶ γνῶναι πάντων τοῦτ᾽ ἀνιηρότατον. 
οὐ γὰρ ἂν εἰδείης ἀνδρὸς νόον οὐδὲ γυναικός, 
πρὶν πειρηθείης ὥσπερ ὑποζυγίου: 
οὐδέ κεν εἰκάσσαις ὥσπερ ποτ᾽ ἐς ὤνιον ἐλθών: 
πολλάκι γὰρ γνώμην ἐξαπατῶσ᾽ ἰδέαι. 
129-130 
μήτ᾽ ἀρετὴν εὔχου, Πολυπαΐδη, ἔξοχος εἶναι, 
μήτ᾽ ἄφενος: μοῦνον δ᾽ ἀνδρὶ γένοιτο τύχη. 
131-132 
οὐδὲν ἐν ἀνθρώποισι πατρὸς καὶ μητρὸς ἄμεινον 
ἔπλετο τοῖς ὁσίη, Κύρνε, μέμηλε δίκη. 
133-142 
οὐδείς, Κύρν᾽, ἄτης καὶ κέρδεος αἴτιος αὐτός, 
ἀλλὰ θεοὶ τούτων δώτορες ἀμφοτέρων: 
οὐδέ τις ἀνθρώπων ἐργάζεται ἐν φρεσὶν εἰδὼς 
ἐς τέλος εἴτ᾽ ἀγαθὸν κίνυται εἴτε κακόν. 
πολλάκι γὰρ δοκέων θήσειν κακὸν ἐσθλὸν ἔθηκεν 
καί τε δοκῶν θήσειν ἐσθλὸν ἔθηκε κακόν. 
οὐδέ τῳ ἀνθρώπων παραγίνεται ὅσσα θέλῃσιν: 
ἴσχει γὰρ χαλεπῆς πείρατ᾽ ἀμηχανίης. 
ἄνθρωποι δὲ μάταια νομίζομεν, εἰδοτες οὐδέν: 
θ εο ὶ δὲ κατὰ σφέτερον πάντα τελοῦσι νόον. 
143-144 
οὐδείς πω ξεῖνον, Πολυπαΐδη, ἐξαπατήσας 
οὐδ᾽ ἱκέτην θνητῶν ἀθανάτους ἔλαθεν. 
145-148 
βούλεο δ᾽ εὐσεβέων ὀλίγοις σὺν χρήμασιν οἰκεῖν 
ἢ πλουτεῖν ἀδίκως χρήματα πασάμενος. 
ἐν δὲ δικαιοσύνῃ συλλήβδην πᾶσ᾽ ἀρετή 'στι, 
πᾶς δέ τ᾽ ἀνὴρ ἀγαθός, Κύρνε, δίκαιος ἐών. 
149-150 
χρήματα μὲν δαίμων καὶ παγκάκῳ ἀνδρὶ δίδωσιν, 
Κύρν᾽: ἀρετῆς δ᾽ ὀλίγοις ἀνδράσι μοῖρ᾽ ἕπεται. 
151-152 
Γ̔́βριν, Κύρνε, θεὸς πρῶτον κακῷ ὤπασεν ἀνδρί, 
οὗ μέλλει χώρην μηδεμίαν θέμεναι. 
153-154 
τίκτει τοι κόρος ὕβριν, ὅταν κακῷ ὄλβος ἕπηται 
ἀνθρώπῳ, καὶ ὅτῳ μὴ νόος ἄρτιος ᾖ. 
155-158 
μήποτέ μοι πενίην θυμοφθόρον ἀνδρὶ χολωθεὶς 
μηδ᾽ ἀχρημοσύνην οὐλομένην πρόφερε: 
Ζεὺς γάρ τοι τὸ τάλαντον ἐπιρρέπει ἄλλοτε ἄλλως, 
ἄλλοτε μὲν πλουτεῖν, ἄλλοτε μηδὲν ἔχειν. 
159-160 
μήποτε, Κύρν᾽, ἀγορᾶσθαι ἔπος μέγα: οἶδε γὰρ οὐδεὶς 
ἀνθρώπων ὅτι νὺξ χἠμέρη ἀνδρὶ τελεῖ. 
161-164 
πολλοί τοι χρῶνται δειλαῖς φρεσί, δαίμονι δ᾽ ἐσθλῷ, 
οἷς τὸ κακὸν δοκέον γίγνεται εἰς ἀγαθόν: 
εἰσὶν δ᾽ οἳ βουλῇ τ᾽ ἀγαθῇ καὶ δαίμονι δειλῷ 
μοχθίζουσι, τέλος δ᾽ ἔργμασιν οὐχ ἕπεται. 
165-166 
οὐδεὶς ἀνθρώπων οὔτ᾽ ὄλβιος οὔτε πενιχρὸς 
οὔτε κακὸς νόσφιν δαίμονος οὔτ᾽ ἀγαθός. 
167-168 
ἄλλ᾽ ἄλλῳ κακόν ἐστι, τὸ δ᾽ ἀτρεκὲς ὄλβιος οὐδεὶς 
ἀνθρώπων ὁπόσους ἠέλιος καθορᾷ. 
169-170 
ὃν δὲ θεοὶ τιμώσ᾽, ὃν χὠ μωμεύμενος αἰνεῖ: 
ἀνδρὸς δὲ σπουδὴ γίνεται οὐδεμία. 
171-172 
θ εο ῖς εὔχου: θ εο ῖς ἐστιν ἔπι κράτος: οὔτοι ἄτερ θεῶ ν 
γίνεται ἀνθρώποις οὔτ᾽ ἀγάθ᾽ οὔτε κακά. 
173-178 
ἄνδρ᾽ ἀγαθὸν πενίη πάντων δάμνησι μάλιστα 
καὶ γήρως πολιοῦ, Κύρνε, καὶ ἠπιάλου: 
ἣν δὴ χρὴ φεύγοντα καὶ ἐς βαθυκήτεα πόντον 
ῥιπτεῖν καὶ πετρέων, Κύρνε, κατ᾽ ἠλιβάτων. 
πᾶς γὰρ ἀνὴρ πενίῃ δεδμημένος οὔτε τι εἰπεῖν 
οὔθ᾽ ἕρξαι δύναται, γλῶσσα δέ οἱ δέδεται. 
179-180 
χρὴ γὰρ ὁμῶς ἐπὶ γῆν τε καὶ εὐρέα νῶτα θαλάσσης 
δίζησθαι χαλεπῆς, Κύρνε, λύσιν πενίης. 
181-182 
τεθνάμεναι, φίλε Κύρνε, πενιχρῷ βέλτερον ἀνδρὶ 
ἢ ζώειν χαλεπῇ τειρόμενον πενίῃ. 
183-192 
κριοὺς μὲν καὶ ὄνους διζήμεθα, Κύρνε, καὶ ἵππους 
εὐγενέας, καὶ τις βούλεται ἐξ ἀγαθῶν 
πάσασθαι: γῆμαι δὲ κακὴν κακοῦ οὐ μελεδαίνει 
ἐσθλὸς ἀνήρ, ἤν τις χρήματα πολλὰ διδῷ: 
οὐδὲ γυνὴ κακοῦ ἀνδρὸς ἀναίνεται εἶναι ἄκοιτις 
πλουσίου, ἀλλ᾽ ἀφνεὸν βούλεται ἀντ᾽ ἀγαθοῦ. 
χρήματα γὰρ τιμῶσι: καὶ ἐκ κακοῦ ἐσθλὸς ἔγημεν 
καὶ κακὸς ἐξ ἀγαθοῦ: πλοῦτος ἔμειξε γένος. 
οὕτω μὴ θαύμαζε γένος, Πολυπαΐδη, ἀστῶν 
μαυροῦσθαι: σὺν γὰρ μίσγεται ἐσθλὰ κακοῖς. 
193-196 
αὐτὸς ὁ τοιαύτην εἰδὼς κακόπατριν ἐοῦσαν 
εἰς οἴκους ἄγεται χρήμασι πείθομενος, 
εὔδοξος κακόδοξον, ἐπεὶ κρατερή μιν ἀνάγκη 
ἐντύει, ἥτ᾽ ἀνδρὸς τλήμονα θῆκε νόον. 
197-208 
χρῆμα δ᾽ ὃ μὲν Διόθεν καὶ σὺν δίκῃ ἀνδρὶ γένηται 
καὶ καθαρῶς, αἰεὶ παρμόνιμον τελέθει: 
εἰ δ᾽ ἀδίκως παρὰ καιρὸν ἀνὴρ φιλοκερδέϊ θυμῷ 
κτήσεται,  εἴθ᾽ ὅρκῳ πὰρ τὸ δίκαιον ἑλών, 
αὐτίκα μέν τι φέρειν κέρδος δοκεῖ, ἐς δὲ τελευτὴν 
αὖθις ἔγεντο κακόν, θεῶ ν δ᾽ ὑπερέσχε νόος. 
ἀλλὰ τάδ᾽ ἀνθρώπων ἀπατᾷ νόον: οὐ γὰρ ἐπ᾽ αὐτοῦ 
τίνονται μάκαρες πρήγματος ἀμπλακίας: 
ἀλλ᾽ ὁ μὲν αὐτὸς ἔτεισε κακὸν χρέος, οὐδὲ φίλοισιν 
ἄτην ἐξοπίσω παισὶν ἐπεκρέμασεν: 
ἄλλον δ᾽ οὐ κατέμαρψε δίκη: θάνατος γὰρ ἀναιδὴς 
πρόσθεν ἐπὶ βλεφάροις ἕζετο κῆρα φέρων. 
209-210 
οὐδείς τοι φεύγοντι φίλος καὶ πιστὸς ἑταῖρος: 
τῆς δὲ φυγῆς ἐστιν τοῦτ᾽ ἀνιηρότερον. 
211-212 
οἶνόν τοι πίνειν πουλὺν κακόν: ἢν δέ τις αὐτὸν 
πίνῃ ἐπισταμένως, οὐ κακὸς ἀλλ᾽ ἀγαθός. 
213-218 
θυμέ, φίλους κατὰ πάντας ἐπίστρεφε ποικίλον ἦθος, 
ὀργὴν συμμίσγων ἥντιν᾽ ἕκαστος ἔχει. 
πουλύπου ὀργὴν ἴσχε πολυπλόκου, ὃς ποτὶ πέτρῃ 
τῇ προσομιλήσῃ τοῖος ἰδεῖν ἐφάνη: 
νῦν μὲν τῇδ᾽ ἐφέπου, τότε δ᾽ ἀλλοῖος χρόα γίνου. 
κρέσσων τοι σοφίη γίνεται ἀτροπίης. 
219-220 
μηδὲν ἄγαν ἄσχαλλε ταρασσομένων πολιητέων, 
Κύρνε, μέσην δ᾽ ἔρχευ τὴν ὁδὸν ὥσπερ ἐγώ. 
221-226 
†ὅστις τοι δοκέει τὸν πλησίον ἴδμεναι οὐδέν, 
ἀλλ᾽ αὐτὸς μοῦνος ποικίλα δήνἐ ἔχειν, 
κεῖνός γ᾽ ἄφρων ἐστὶ νόου βεβλαμμένος ἐσθλοῦ. 
ἴσως γὰρ πάντες ποικίλ᾽ ἐπιστάμεθα, 
ἀλλ᾽ ὁ μὲν οὐκ ἐθέλει κακοκερδείῃσιν ἕπεσθαι, 
τῷ δὲ δολοπλοκίαι μᾶλλον ἄπιστοι ἅδον. 
227-232 
πλούτου δ᾽ οὐδὲν τέρμα πεφασμένον ἀνθρώποισιν: 
οἳ γὰρ νῦν ἡμῶν πλεῖστον ἔχουσι βίον, 
διπλάσιον σπεύδουσι. τίς ἂν κορέσειεν ἅπαντας; 
χρήματά τοι θνητοῖς γίνεται ἀφροσύνη: 
ἄτη δ᾽ ἐξ αὐτῆς ἀναφαίνεται, ἣν ὁπότε Ζεὺς 
πέμψῃ τειρομένοις, ἄλλοτε ἄλλος ἔχει. 
233-234 
ἀκρόπολις καὶ πύργος ἐὼν κενεόφρονι δήμῳ, 
Κύρν᾽, ὀλίγης τιμῆς ἔμμορεν ἐσθλὸς ἀνήρ. 
235-236 
οὐδὲν ἔτι πρέπει ἧμιν ἅτ᾽ ἀνδράσι σῳζομένοισιν: 
ἀλλ᾽ ὡς πάγχυ πόλει, Κύρνε, ἁλωσομένῃ. 
237-254 
σοὶ μὲν ἐγὼ πτέρ᾽ ἔδωκα, σὺν οἷς ἐπ᾽ ἀπείρονα πόντον 
πωτήσει καὶ γῆν πᾶσαν ἀειρόμενος 
ῥηϊδίως: θοίνῃς δὲ καὶ εἰλαπίνῃσι παρέσσῃ 
ἐν πάσαις,  πολλῶν κείμενος ἐν στόμασιν, 
καί σε σὺν αὐλίσκοισι λιγυφθόγγοις νέοι ἄνδρες 
εὐκόσμως ἐρατοὶ καλά τε καὶ λιγέα 
ᾁσονται. καὶ ὅταν δνοφερῆς ὑπὸ κεύθεσι γαίης 
βῇς πολυκωκύτους εἰς Ἀΐδαο δόμους, 
οὐδέποτ᾽ οὐδὲ θανὼν ἀπολεῖς κλέος, ἀλλὰ μελήσεις 
ἄφθιτον ἀνθρώποις αἰὲν ἔχων ὄνομα, 
Κύρνε, καθ᾽ Ἐλλάδα γῆν στρωφώμενος ἠδ᾽ ἀνὰ νήσους, 
ἰχθυόεντα περῶν πόντον ἐπ᾽ ἀτρύγετον, 
οὐχ ἵππων νώτοισιν ἐφήμενος, ἀλλά σε πέμψει 
ἀγλαὰ Μουσάων δῶρα ἰοστεφάνων 
πᾶσιν ὅσοισι μέμηλε, καὶ ἐσσομένοισιν ἀοιδὴ 
ἔσσῃ ὁμῶς, ὄφρ᾽ ᾖ γῆ τε καὶ ἠέλιος. 
αὐτὰρ ἐγὼν ὀλίγης παρὰ σεῦ οὐ τυγχάνω αἰδοῦς, 
ἀλλ᾽ ὥσπερ μικρὸν παῖδα λόγοις μ᾽ ἀπατᾷς. 
255-256 
κάλλιστον τὸ δικαιότατον, λῷστον δ᾽ ὑγιαίνειν, 
πρᾶγμα δὲ τερπνότατον τοῦ τις ἐρᾷ τὸ τυχεῖν. 
257-260 
ἵππος ἐγὼ καλὴ καὶ ἀεθλίη, ἀλλὰ κάκιστον 
ἄνδρα φέρω, καί μοι τοῦτ᾽ ἀνιηρότατον: 
πολλάκι δ᾽ ἠμέλλησα διαρρήξασα χαλινὸν 
φεύγεν, ἀπωσαμένη τὸν κακὸν ἡνίοχον. 
261-266 
οὔ μοι πίνεται οἶνος, ἐπεὶ παρὰ παιδὶ τερείνῃ 
ἄλλος ἀνὴρ κατέχει πολλὸν ἐμοῦ κακίων: 
ψυχρόν μοι παρὰ τῇδε φίλοι πίνουσι τοκῆες, 
ὥστε κάμ᾽ ὑδρείῳ καί με γοῶσα φέρει, 
ἔνθα μέσην περὶ παῖδα βαλὼν ἀγκῶν᾽ ἐφίλησα 
δειρήν, ἡ δὲ τέρεν φθέγγετ᾽ ἀπὸ στόματος. 
267-270 
Γνωτή τοι πενίη γε καὶ ἀλλοτρίη περ ἐοῦσα: 
οὔτε γὰρ εἰς ἀγορὴν ἔρχεται οὔτε δίκας: 
πάντῃ γὰρ τοὔλασσον ἔχει, πάντῃ δ᾽ ἐπίμυκτος, 
πάντῃ δ᾽ ἐχθρὴ ὁμῶς γίνεται ἔνθα περ ᾖ. 
271-278 
ἴσως τοι τὰ μὲν ἄλλα θεοὶ θνητοῖς ἀνθρώποις 
γῆρας τ᾽ οὐλόμενον καὶ νεότητ᾽ ἔδοσαν: 
τῶν πάντων δ᾽ ὃ κάκιστον ἐν ἀνθρώποις θανάτου τε 
καὶ πασέων νούσων ἐστὶ πονηρότερον, 
παῖδας ἐπεὶ θρέψαιο καὶ ἄρμενα πάντα παράσχοις, 
χρήματα δ᾽ ἐγκαταθῇς πόλλ᾽ ἀνιηρὰ παθών, 
τὸν πατέρ᾽ ἐχθαίρουσι, καταρῶνται δ᾽ ἀπολέσθαι, 
καὶ στυγέουσ᾽ ὥσπερ πτωχὸν ἐσερχόμενον. 
279-282 
εἰκός τοι κακὸν ἄνδρα κακῶς τὰ δίκαια νομίζειν, 
μηδεμίαν κατόπισθ᾽ ἁζόμενον νέμεσιν: 
δειλῷ γάρ τ᾽ ἀπάλαμνα βροτῷ πάρα πόλλ᾽ ἀνελέσθαι 
πὰρ ποδός, ἡγεῖσθαί θ᾽ ὡς καλὰ πάντα τιθεῖ. 
283-292 
ἀστῶν μηδενὶ πιστὸς ἐὼν πόδα τῶνδε πρόβαινε, 
μήθ᾽ ὅρκῳ πίσυνος μήτε φιλημοσύνῃ, 
μηδ᾽ εἰ Ζῆν᾽ ἐθέλῃ παρέχειν βασιλῆα μέγιστον 
ἔγγυον ἀθανάτων πιστὰ τιθεῖν ἐθέλων. 
οὐ γάρ τοι πόλει ὧδε καλοψόγῳ ἁνδάνει οὐδὲν 
ὡς δί᾽ ὅτι ζῷεν πολλοὶ ἀνολβότερον: 
νῦν δὲ τὰ τῶν ἀγαθῶν κακὰ γίνεται ἐσθλὰ κακοῖσιν 
ἀνδράσιν: ἡγέονται δ᾽ ἐκτραπέλοισι νόμοις: 
αἰδὼς μὲν γὰρ ὄλωλεν,  ἀναιδείη δὲ καὶ ὕβρις 
νικήσασα δίκην γῆν κατὰ πᾶσαν ἔχει. 
293-294 
οὐδὲ λέων αἰεὶ κρέα δαίνυται, ἀλλά μιν ἔμπης 
καὶ κρατερόν περ ἐόνθ᾽ αἱρεῖ ἀμηχανίη. 
295-298 
Κωτίλῳ ἀνθρώπῳ σιγᾶν χαλεπώτατον ἄχθος, 
φθεγγόμενος δ᾽ ἀδδὴς οἷσι παρῇ πέλεται, 
ἐχθαίρουσι δὲ πάντες, ἀναγκαίη δ᾽ ἐπίμειξις 
ἀνδρὸς τοιούτου συμποσίῳ τελέθει. 
299-300 
οὐδεὶς λῇ φίλος εἶναι ἐπὴν κακὸν ἀνδρὶ γένηται, 
οὐδ᾽ ᾧ κ᾽ ἐκ γαστρός, Κύρνε, μιᾶς γεγόνῃ. 
301-302 
πικρὸς καὶ γλυκὺς ἴσθι καὶ ἁρπαλέος καὶ ἀπηνὴς 
λάτρισι καὶ δμωσὶν γείτοσί τ᾽ ἀγχιθύροις. 
303-304 
οὐ χρὴ κιγκλίξειν ἀγαθὸν βίον, ἀλλ᾽ ἀτρεμίζειν, 
τὸν δὲ κακὸν κινεῖν ἔστ᾽ ἄν ἐς ὄρθ᾽ ἐλάσῃς. 
305-308 
τοὶ κακοὶ οὐ πάντες κακοὶ ἐκ γαστρὸς γεγόνασιν, 
ἀλλ᾽ ἄνδρεσσι κακοῖς συνθέμενοι φιλίην 
ἔργα τε δείλ᾽ ἔμαθον καὶ ἔπη δύσφημα καὶ ὕβριν, 
ἐλπόμενοι κείνους πάντα λέγειν ἔτυμα. 
309-312 
ἐν μὲν συσσίτοισιν ἀνὴρ πεπνυμένος εἶναι, 
πάντα δέ μιν λήθειν ὡς ἀπεόντα δοκεῖ: 
εἰς δὲ φέρει τὰ γελοῖα, θύρηφι δὲ καρτερός ἐστι, 
γινώσκων ὀργὴν ἥντιν᾽ ἕκαστος ἔχει. 
313-314 
ἐν μὲν μαινομένοις μάλα μαίνομαι, ἐν δὲ δικαίοις 
πάντων ἀνθρώπων εἰμὶ δικαιότατος. 
315-318 
πολλοί τοι πλουτοῦσι κακοί, ἀγαθοὶ δὲ πένονται: 
ἀλλ᾽ ἡμεῖς τούτοις οὐ διαμειψόμεθα 
τῆς ἀρετῆς τὸν πλοῦτον, ἐπεὶ τὸ μὲν ἔμπεδον αἰεί, 
χρήματα δ᾽ ἀνθρώπων ἄλλοτε ἄλλος ἔχει. 
319-322 
Κύρν᾽, ἀγαθὸς μὲν ἀνὴρ γνώμην ἔχει ἔμπεδον αἰεί, 
τολμᾷ δ᾽ ἔν τε κακοῖς κείμενος ἔν τ᾽ ἀγαθοῖς: 
εἰ δὲ θεὸς κακῷ ἀνδρὶ βίον καὶ πλοῦτον ὀπάσσῃ, 
ἀφραίνων κακίην οὐ δύναται κατέχειν. 
323-324 
μήποτ᾽ ἐπὶ σμικρῇ προφάσει φίλον ἄνδρ᾽ ἀπολέσσαι 
πειθόμενος χαλεπῇ, Κύρνε, διαιβολίῃ. 
325-328 
εἴ τις ἁμαρτωλῇσι φίλων ἐπὶ παντὶ χολῷτο, 
οὔποτ᾽ ἂν ἀλλήλοις ἄρθμιοι οὐδὲ φίλοι 
εἶεν. ἁμαρτωλαὶ γὰρ ἐ᾽ ἀνθρώποισιν ἕπονται 
θνητοῖς, Κύρνε: θεοὶ δ᾽ οὐκ ἐθέλουσι φέρειν. 
329-330 
χὠ βραδὺς ὢν εὔβουλος ἕλεν ταχὺν ἄνδρα διώκων, 
Κύρνε, σὺν εὐθείῃ θεῶν δίκῃ ἀθανάτων. 
331-332 
ἥσυχος ὥσπερ ἐγὼ μέσσην ὁδὸν ἔρχεο ποσσίν, 
μηδ᾽ ἑτέροισι δίδου, Κύρνε, τὰ τῶν ἑτέρων. 
332α-332β 
οὐκ ἔστιν φεύγοντι φίλος καὶ πιστὸς ἑταῖρος: 
τῆς δὲ φυγῆς ἐστιν τοῦτ᾽ ἀνιηρότατον. 
333-334 
μήποτε φεύγοντ᾽ ἄνδρ᾽ ἐπὶ ἐλπίδι, Κύρνε, φιλήσῃς: 
οὔτι γὰρ οἴκαδε βὰς γίνεται αὐτὸς ἔτι. 
335-336 
μηδὲν ἄγαν σπεύδειν: πάντων μέσ᾽ ἄριστα: καὶ οὕτως, 
Κύρν᾽, ἕξεις ἀρετήν, ἥντε λαβεῖν χαλεπόν. 
337-340 
Ζεύς μοι τῶν τε φίλων δοίη τίσιν οἵ με φιλεῦσιν, 
τῶν τ᾽ ἐχθρῶν μεῖζον, Κύρνε, δυνησαμένων: 
χοὔτως ἂν δοκέοιμι μετ᾽ ἀνθρώπων θεὸς εἶναι, 
εἴ μ᾽ ἀποτεισάμενον μοῖρα κίχοι θανάτου. 
341-350 
ἀλλὰ Ζεῦ τέλεσόν μοι Ὀλύμπιε καίριον εὐχήν, 
δὸς δέ μοι ἀντὶ κακῶν καί τι παθεῖν ἀγαθόν: 
τεθναίην δ᾽ εἰ μή τι κακῶν ἄμπαυμα μεριμνέων 
εὑροίμην, δοίην τ᾽ ἀντ᾽ ἀνιῶν ἀνίας. 
αἶσα γὰρ οὕτως ἐστί: τίσις δ᾽ οὐ φαίνεται ἡμῖν 
ἀνδρῶν οἳ τἀμὰ χρήματ᾽ ἔχουσι βίῃ 
συλήσαντες: ἐγὼ δὲ κύων ἐπέρησα χαράδρην 
χειμάρρῳ ποταμῷ πάντ᾽ ἀποσεισάμενος. 
τῶν εἴη μέλαν αἷμα πιεῖν, ἐπί τ᾽ ἐσθλὸς ὄροιτο 
δαίμων, ὃς κατ᾽ ἐμὸν νοῦν τελέσειε τάδε. 
351-354 
Ά̂ δειλὴ Πενίη, τί μένεις προλιποῦς α παρ᾽ ἄλλον 
ἄνδρ᾽ ἰέναι; μὴ δή μ᾽ οὐκ ἐθέλοντα φίλει, 
ἀλλ᾽ ἴθι καὶ δόμον ἄλλον ἐποίχεο, μηδὲ μεθ᾽ ἡμέων 
αἰεὶ δυστήνου τοῦδε βίου μέτεχε. 
355-360 
τόλμα, Κύρνε, κακοῖσιν, ἐπεὶ κἀσθλοῖσιν ἔχαιρες, 
εὖτέ σε καὶ τούτων μοῖρ᾽ ἐπέβαλλεν ἔχειν: 
ὡς δέ περ ἐξ ἀγαθῶν ἔλαβες κακόν, ὣς δὲ καὶ αὖτις 
ἐκδῦναι πειρῶ θεοῖσιν ἐπευχόμενος, 
μηδὲ λίην ἐπίφαινε: κακὸν δέ τι, Κύρν᾽, ἐπιφαίνων 
παύρους κηδεμόνας σῆς κακότητος ἔχεις. 
361-362 
ἀνδρός τοι κραδίη μινύθει μέγα πῆμα παθόντος, 
Κύρν᾽, ἀποτεινυμένου δ᾽ αὔξεται ἐξοπίσω. 
363-364 
εὖ κώτιλλε τὸν ἐχθρόν: ὅταν δ᾽ ὑποχείριος ἔλθῃ, 
τεῖσαί νιν πρόφασιν μηδεμίαν θέμενος. 
365-366 
ἴσχε νόῳ, γλώσσης δὲ τὸ μείλιχον αἰὲν ἐπέστω: 
δειλῶν τοι τελέθει καρδίη ὀξυτέρη. 
367-370 
οὐ δύναμαι γνῶναι νόον ἀστῶν ὅντιν᾽ ἔχουσιν: 
οὔτε γὰρ εὖ ἕρδων ἁνδάνω οὔτε κακῶς. 
μωμεῦνται δέ με πολλοί, ὁμῶς κακοὶ ἠδὲ καὶ ἐσθλοί, 
μιμεῖσθαι δ᾽ οὐδεὶς τῶν ἀσόφων δύναται. 
371-372 
μή μ᾽ ἀέκοντα λίην κεντῶν ὑπ᾽ ἄμαξαν ἔλαυνε 
εἰς φιλότητα βίῃ, Κύρνε, προσελκόμενος. 
373-392 
†Ζεῦ φίλε, θαυμάζω σε: σὺ γὰρ πάντεσσιν ἀνάσσεις 
τιμὴν αὐτὸς ἔχων καὶ μεγάλην δύναμιν, 
ἀνθρώπων δ᾽ εὖ οἶσθα νόον καὶ θυμὸν ἑκάστου, 
σὸν δὲ κράτος πάντων ἔσθ᾽ ὕπατον, βασιλεῦ: 
πῶς δή σευ, Κρονίδη, τολμᾷ νόος ἄνδρας ἀλιτροὺς 
ἐν ταὐτῇ μοίρῃ τόν τε δίκαιον ἔχειν, 
ἤν τ᾽ ἐπὶ σωφροσύνην τρεφθῇ νόος, ἤν τε πρὸς ὕβριν 
ἀνθρώπων ἀδίκοις ἔργμασι πειθομένων; 
οὐδέ τι κεκριμένον πρὸς δαίμονός ἐστι βροτοῖσιν, 
οὐδ᾽ ὁδὸς ἥν τις ἰὼν ἀθανάτοισιν ἅδοι. 
ἔμπης δ᾽ ὄλβον ἔχουσιν ἀπήμονα: τοὶ δ᾽ ἀπὸ δειλῶν 
ἔργων ἴσχοντες θυμὸν ὅμως πενίην 
μητέρ᾽ ἀμηχανίης ἔλαβον, τὰ δίκαια φιλεῦντες, 
ἥτ᾽ ἀνδρὸς παράγει θυμὸν ἐς ἀμπλακίην, 
βλάπτουσ᾽ ἐν στήθεσσι φρένας κρατερῆς ὑπ᾽ ἀνάγκης: 
τολμᾷ δ᾽ οὐκ ἐθέλων αἴσχεα πολλὰ φέρειν, 
χρημοσύνῃ εἴκων, ἣ δὴ κακὰ πάντα διδάσκει, 
ψεύδεά τ᾽ ἐξαπάτας τ᾽ οὐλομένας τ᾽ ἔριδας 
ἄνδρα καὶ οὐκ ἐθέλοντα, κακὸν δέ οἱ οὐδὲν ἔοικεν: 
ἡ γὰρ καὶ χαλεπὴν τίκτει ἀμηχανίην. 
393-398 
ἐν πενίῃ δ᾽ ὅ τε δειλὸς ἀνὴρ ὅ τε πολλὸν ἀμείνων 
φαίνεται, εὖτ᾽ ἂν δὴ χρημοσύνη κατέχῃ. 
τοῦ μὲν γὰρ τὰ δίκαια φρονεῖ νόος οὗτέ περ αἰεὶ 
ἰθεῖα γνώμη στήθεσιν ἐμπεφύῃ: 
τοῦ δ᾽ αὖτ᾽ οὔτε κακοῖς ἕπεται νόος οὔτ᾽ ἀγαθοῖσιν, 
τὸν δ᾽ ἀγαθὸν τολμᾶν χρὴ τά τε καὶ τὰ φέρειν. 
399-400 
αἰδεῖσθαι δὲ φίλους φεύγειν τ᾽ ὀλεσήνορας ὅρκους 
ἐντρέπευ, ἀθανάτων μῆνιν ἀλευόμενος. 
401-406 
μηδὲν ἄγαν σπεύδειν: καιρὸς δ᾽ ἐπὶ πᾶσιν ἄριστος 
ἔργμασιν ἀνθρώπων: πολλάκι δ᾽ εἰς ἀρετὴν 
σπεύδει ἀνὴρ κέρδος διζήμενος, ὅντινα δαίμων 
πρόφρων εἰς μεγάλην ἀμπλακίην παράγει, 
καί οἱ ἔθηκε δοκεῖν, ἅ μὲν ᾖ κακά, ταῦτ᾽ ἀγάθ᾽ εἶναι 
εὐμαρέως, ἃ δ᾽ ἂν ᾖ χρήσιμα, ταῦτα κακά. 
407-408 
φίλτατος ὢν ἥμαρτες: ἐγὼ δέ σοι αἴτιος οὐδέν, 
ἀλλ᾽ αὐτὸς γνώμης οὐκ ἀγαθῆς ἔτυχες. 
409-410 
οὐδένα θησαυρὸν παισὶν κατανήσει ἀμείνω 
αἰδοῦς, ἥτ᾽ ἀγαθοῖς ἀνδράσι, Κύρν᾽, ἕπεται. 
411-412 
οὐδενὸς ἀνθρώπων κακίων δοκεῖ εἶναι ἑταῖρος 
ᾧ γνώμη θ᾽ ἕπεται, Κύρνε, καὶ ᾧ δύναμις. 
413-414 
πίνων δ᾽ οὐχ οὕτως θωρήξομαι, οὐδέ με οἶνος 
ἐξαρεῖ, ὥστ᾽ εἰπεῖν δεινὸν ἔπος περὶ σοῦ. 
415-418 
οὐδέν᾽ ὁμοῖον ἐμοὶ δύναμαι διζήμενος εὑρεῖν 
πιστὸν ἑταῖρον, ὅτῳ μήτις ἔνεστι δόλος: 
ἐς βάσανον δ᾽ ἐλθὼν παρατριβόμενός τε μολίβδῳ 
χρυσὸς ὑπερτερίης ἄμμιν ἔνεστι τύπος. 
419-420 
πολλά με καὶ συνιέντα παρέρχεται: ἀλλ᾽ ὑπ᾽ ἀνάγκης 
σιγῶ γινῴσκων ἡμετέρην δύναμιν. 
421-424 
πολλοῖς ἀνθρώπων γλώσσῃ θύραι οὐκ ἐπίκεινται 
ἁρμόδιαι, καί σφιν πόλλ᾽ ἀλάλητα μέλει: 
πολλάκι γὰρ τὸ κακὸν κατακείμενον ἔνδον ἄμεινον, 
ἔστε δ᾽ ἂν ἐξέλθῃ λώϊον ἦν τὸ καλόν. 
425-428 
πάντων μὲν μὴ φῦναι ἐπιχθονίοισιν ἄριστον 
μηδ᾽ ἐσιδεῖν αὐγὰς ὀξέος ἠελίου: 
φύντα δ᾽ ὅπως ὤκιστα πύλας Ἀΐδαο περῆσαι 
καὶ κεῖσθαι πολλὴν γῆν ἐπαμησάμενον. 
429-438 
†̣φῦσαι καὶ θρέψαι ῥᾷον βροτὸν ἢ φρένας ἐσθλὰς 
ἐνθέμεν: οὐδείς πω τοῦτό γ᾽ ἐπεφράσατο, 
ὅστις σώφρον᾽ ἔθηκε τὸν ἄφρονα κἀκ κακοῦ ἐσθλόν. 
εἰ δ᾽ Ἀσκληπιάδαις τοῦτό γ᾽ ἔδωκε θεός, 
ἰᾶσθαι κακότητα καὶ ἀτηρὰς φρένας ἀνδρῶν, 
πολλοὺς ἂν μισθοὺς καὶ μεγάλους ἔφερον: 
εἰ δ᾽ ἦν ποιητόν τε καὶ ἔνθετον ἀνδρὶ νόημα, 
οὔποτ᾽ ἂν ἐξ ἀγαθοῦ πατρὸς ἔγεντο κακός, 
πειθόμενος μύθοισι σαόφροσιν. ἀλλὰ διδάσκων 
οὔποτε ποιήσεις τὸν κακὸν ἀνδρ᾽ ἀγαθόν. 
439-440 
νήπιος, ὃς τὸν ἐμὸν μὲν ἔχει νόον ἐν φυλακῇσιν, 
τῶν δ᾽ αὐτοῦ ἰδίων ούδεν ἐπιστρέφεται. 
441-446 
οὐδεὶς γὰρ πάντ᾽ ἐστὶ πανόλβιος: ἀλλ᾽ ὁ μὲν ἐσθλὸς 
τολμᾷ ἔχων τὸ κακὸν κοὐκ ἐπίδηλος ὅμως: 
δειλὸς δ᾽ οὔτ᾽ ἀγαθοῖς τις ἐπίσταται οὔτε κακοἰσιν 
θυμὸν ἔχων μίμνειν. ἀθανάτων δὲ δόσεις 
παντοῖαι φνητοῖσιν ἐέρχοντ᾽: ἀλλ᾽ ἐτιτολμᾶν 
χρὴ δῶρ᾽ ἀθανάτων οἷα διδοῦσιν ἔχειν. 
447-452 
εἴ μ᾽ ἐθέλεις πλύνειν, κεφαλῆς ἀμίαντον ἀπ᾽ ἄκρης 
αἰεὶ λευκὸν ὕδωρ ῥεύσεται ἡμετέρης: 
εὑρήσεις δὲ με πᾶσιν ἐπ᾽ ἔργμασιν ὥσπερ ἄπεφθον 
χρυσόν, ἐρυθρὸν ἰδεῖν τριβόμενον βασάνῳ, 
τοῦ χροιῆς καθύπερθε μέλας οὐχ ἅπτεται ἰὸς 
οὐδ᾽ εὐρώς, αἰεὶ δ᾽ ἄνθος ἔχει καθαρόν. 
453-456 
†̣Ὤνθρωπ᾽, εἰ γνώμης ἔλαχες μέρος ὥσπερ ἀνοιης 
καὶ σώφρων οὕτως ὥσπερ ἄφρων ἐγένου, 
πολλοῖς ἂν ζηλωτὸς ἐφαίνεο τῶνδε πολιτῶν 
οὕτως ὥσπερ νῦν οὐδενὸς ἄξιος εἶ. 
457-460 
οὔτοι σύμφορόν ἐστι γυνὴ νέα ἀνδρὶ γέροντι: 
οὐ γὰρ πηδαλίῳ πείθεραι ὡς ἄκατος, 
ὀυδ᾽ ἄγκυραι ἔχουσιν, ἀπορρήξασα δὲ δεσμὰ 
πολλάκις ἐκ νυκτῶν ἄλλον ἔχει λιμένα. 
461-462 
Μήπορ᾽ ἐπ᾽ ἀπρήκτοισι νόον ἔχε, μηδὲ μενοίνα 
χρήματα τῶν ἄνυσις γίνεται οὐδεμία. 
463-464 
εὐμαρέως τοι χρῆμα θεοὶ δόσαν οὔτε τι δειλὸν 
οὔτ ἀγαθόν: χαλεπῷ δ᾽ ἔργματι κῦδος ἔπι. 
465-466 
ἀμφ᾽ ἀρετῇ τρίβου καί τοι τὰ δίκαια φίλ᾽ ἔστω, 
μηδέ σε νικάτω κέρδος ὅτ᾽ αἰσχρὸν ἔῃ. 
467-496 
μηδένα τῶνδ᾽ ἀέκοντα μένειν κατέρυκε παρ᾽ ἡμῖν, 
μηδὲ θύραζε κέλεὐ οὐκ ἐθέλοντ᾽ ἰέναι, 
μηδ᾽ εὕδοντ᾽ ἐπέγειρε, Σιμωνίδη, ὅντιν᾽ ἂν ἡμῶν 
θωρηχθέντ᾽ οἴνῳ μαλθακὸς ὕπνος ἕλῃ, 
μηδὲ τὸν ἀγρυπνέοντα κέλεὐ ἀέκοντα καθεύδειν: 
πᾶν γὰρ ἀναγκαῖον χρῆμ᾽ ἀνιηρὸν ἔφυ: 
ιῷ πίνειν δ᾽ ἐθέλοντι παρασταδὸν οἰνοχοείτω. 
οὐ πάσας νύκτας γίνεται ἁβρὰ παθεῖν. 
αὐτὰρ ἐγώ, μέτρον γὰρ ἔχω μελιηδέος οἴνου, 
ὕπνου λυσικάκου μνήσομαι οἴκαδ᾽ ἰών, 
ἥξω δ᾽ ὡς οἶνος χαριέστατος ἀνδρὶ πεπόσθαι: 
οὔτε τι νήφων εἶμ᾽ οὔτε λίην μεθύων. 
ὃς δ᾽ ἂν ὑπερβάλλῃ πόσιος μέτρον, οὐκέτι κεῖνος 
τῆς αὐτοῦ γλώσσης καρτερὸς οὐδὲ νόου, 
μυθεῖται δ᾽ ἀπάλαμνα τὰ νήφοσι γίνεται αἰσχρά, 
αἰδεῖται θ᾽ ἕρδων οὐδέν, ὅταν μεθύῃ, 
τὸ πρὶν ἐὼν σώφρων, τότε νήπιος. ἀλλὰ σὺ ταῦτα 
γινῴσκων μὴ πῖν᾽ οἶνον ὑπερβολάδην, 
ἀλλ᾽ ἢ πρὶν μεθύειν ὑπανίστασο, μηδὲ βιάσθω 
γαστήρ σ᾽ ὥστε κακὸν λάτριν ἐφημέριον, 
ἢ παρεὼν μὴ πῖνε. σὺ δ᾽ Ἔγχεε τοῦτο μάταιον 
κωτίλλεις αἰεί: τοὔνεκά τοι μεθύεις. 
ἡ μὲν γὰρ φέρεται φιλοτήσιος, ἡ δὲ πρόκειται, 
τὴν δὲ θεοῖς σπένδεις, τὴν δ᾽ ἐπὶ χειρὸς ἔχεις: 
ἀρνεῖσθαι δ᾽ οὐκ οἶδας. ἀνίκητος δὲ τοι οὗτος, 
ὃς πολλὰς πίνων μή τι μάταιον ἐρεῖ. 
ὑμεῖς δ᾽ εὖ μυθεῖσθε παρὰ κρητῆρι μένοντες, 
ἀλλήλων ἔριδος δὴν ἀπερυκόμενοι, 
ἐς τὸ μέσον φωνεῦντες ὁμῶς ἑνὶ καὶ συνάπασι: 
χοὔτως συμπόσιον γίνεται οὐκ ἄχαρι. 
497-498 
ἄφρονος ἀνδρὸς ὁμῶς καὶ σώφρονος οἶνος, ὅταν δὴ 
πίνῃ ὑπὲρ μέτρον, κοῦφον ἔθηκε νόον. 
499-502 
†̣εν πυρὶ μὲν χρυσόν τε καὶ ἄργυρον ἴδριες ἄνδρες 
γινῴσκουσ᾽, ἀνδρὸς δ᾽ οἶνος ἔδειξε νόον, 
καὶ μάλα περ πινυτοῦ, τὸν ὑπὲρ μέτρον ἤρατο πίνων, 
ὥστε καταισχῦναι καὶ πρὶν ἐόντα σοφόν. 
503-508 
Οἰνοβαρέω κεφαλήν, Ὀνομάκριτε, καί με βιᾶται 
οἶνος, ἀτὰρ γνώμης οὐκέτ᾽ ἐγὼ ταμίης 
ἡμετέρης,  τὸ δὲ δῶμα περιτρέχει. ἀλλ᾽ ἄγ᾽ ἀναστὰς 
πειρηθῶ μή πως καὶ πόδας οἶνος ἔχει 
καὶ νόον ἐν στήθεσσι. δέδοικα δὲ μή τι μάταιον 
ἕρξω θωρηχθεὶς καὶ μέγ᾽ ὄνειδος ἔχω. 
509-510 
οἶνος πινόμενος πουλὺς κακόν: ἢν δὲ τις αὐτὸν 
πίνῃ ἐπισταμένως, οὐ κακὸν ἀλλ᾽ ἀγαθόν. 
511-522 
†ἦλθες δή, Κλεάριστε, βαθὺν διὰ πόντον ἀνύσσας, 
ἐνθάδ᾽ ἐπ᾽ οὐδὲν ἔχοντ᾽, ὦ τάλαν, οὐδὲν ἔχων. 
νηός τοι πλευρῇσιν ὑπὸ ζυγὰ θήσομεν ἡμεῖς, 
Κλεάρισθ᾽,  οἰ̔̂ ἔχομεν χοἶα διδοῦσι θεοί: 
οὔτε τι τῶν ὄντων ἀποθήσομαι,  οὔτε τι μεῖζον 
σῆς ἕνεκα ξενίης ἄλλοθεν οἰσόμεθα, 
τῶν δ᾽ ὄντων τἄριστα παρέξομεν.  ἢν δέ τις ἔλθῃ 
σεῦ φίλος ὤν, κατάειφ᾽ ὡς φιλότητος ἔχεις: 
ἤν δέ τις εἰρωτᾶ τὸν ἐμὸν βίον,  ὦδέ οἱ εἰπεῖν: 
ὡς εὖ μὲν χαλεπῶς, ὡς χαλεπῶς δὲ μάλ εὖ, 
ὥσθ᾽ ἕνα μὲν ξεῖνον πατρωϊον οὐκ ἀπολείπειν, 
ξείνια δὲ πλεόνεσσ᾽ οὐ δυνατὸς παρέχειν. 
523-524 
οὔ σε μάτην, ὦ Πλοῦτε, βροτοὶ τιμῶσι μάλιστα: 
ἦ γὰρ ῥηϊδίως τὴν κακότητα φέρεις. 
525-526 
καὶ γάρ τοι πλοῦτον μὲν ἔχειν ἀγαθοῖσιν ἔοικεν, 
ἡ πενίη δὲ κακῷ σύμφορος ἀνδρὶ φέρειν. 
527-528 
ὤ μοι ἐγὼν ἥβης καὶ γήραος οὐλομένοιο, 
τοῦ μὲν ἐπερχομένου, τῆς δ᾽ ἀπονισομένης. 
529-530 
οὐδένα  προὔδωκα φίλον καὶ πιστὸν ἑταῖρον,
πω 
οὐδ᾽ ἐν ἐμῇ ψυχῇ δούλιον οὐδὲν ἔνι. 
531-532 
αἰεί μοι φίλον ἦτορ ἰαίνεται, ὁππότ᾽ ἀκούσω 
αὐλῶν φθεγγομένων ἱμερόεσσαν ὄπα. 
533-534 
χαίρω δ᾽ ἐμπίνων καὶ ὑπ᾽ αὐλητῆρος ἀείδων, 
χαίρω δ᾽ εὔφθογγον χερσὶ λύρην ὀχέων. 
535-538 
οὔποτε δουλείη κεφαλὴν ἰθεῖα πέφυκεν, 
ἀλλ᾽ αἰεὶ σκολιή, καὐχένα λοξὸν ἔχει. 
οὔτε γὰρ ἐκ σκίλλης π̔όδα φύεται οὐδ᾽ ὑάκινθος, 
οὔτε ποτ᾽ ἐκ δούλης τέκνον ἐλευθέριον. 
539-540 
οὗτος ἀνήρ, φίλε Κύρνε, πέδας χαλκεύεται αὐτῷ, 
εἰ μὴ ἐμὴν γνώμην ἐξαπατῶσι θεοί. 
541-542 
δειμαίνω μὴ τήνδε μόλιν, Πολυπαΐδη, ὕβρις, 
ἥπερ Κενταύρους ὠμοφάγους, ὀλέσῃ. 
543-546 
χρή με παρὰ στάθμην καὶ γνώμονα τήνδε δικάσσαι, 
Κύρνε, δίκην, ἶσόν τ᾽ ἀμφοτέροισι δόμεν, 
Α´ντεσί τ᾽ οἰωνοῖς τε καὶ αἰθομένοις ἱεροῖσιν, 
ὄφρα μὴ ἀμπλακίης αἰσχρὸν ὄνειδος ἔχω. 
547-548 
μηδένα πῃ κακότητι βιάζεο: τῷ δὲ δικαίῳ 
τῆς εὐεργεσίης οὐδὲν ἀρειότερον. 
549-554 
Ἄγγελος ἄφθογγος πόλεμον πολύδακρυν ἐγείρει, 
Κύρν᾽, ἀπὸ τηλαυγέος φαινόμενος σκοπιῆς. 
ἀλλ᾽ ἵπποις ἔμβαλλε ταχυπτέρνοισι χαλινούς: 
δῄων γάρ σφ᾽ ἀνδρῶν ἀντιάσειν δοκέω. 
οὐ πολλὴν τὸ μεσηγὺ διαπρήξουσι κέλευθον, 
εἰ μὴ ἐμὴν γνώμην ἐξαπατῶσι θεοί. 
555-556 
χρὴ τολμᾶν χαλεποῖσιν ἐν ἄλγεσι κείμενον ἄνδρα, 
πρός τε θεῶν αἰτεῖν ἔκλυσιν ἀθανάτων. 
557-560 
φράζεο: κίνδυνός τοι ἐπὶ ξυροῦ ἵσταται ἀκμῇς: 
ἄλλοτε πόλλ᾽ ἕξεις, ἄλλοτε παυρότερα, 
ὥστε σε μήτε λίην ἀφνεὸν κτεάτεσσι γενέσθαι 
χρὴ μήτ᾽ ἐς πολλὴν χρημοσύνην ἐλάσαι. 
561-562 
εἴη μοι τὰ μὲν αὐτὸν ἔχειν, τὰ δὲ πόλλ᾽ ἐπιδοῦναι 
χρήματα τῶν ἐχθρῶν τοῖσι φίλοισιν ἔχειν. 
563-566 
κεκλῆσθαί τ᾽ ἐς δαῖτα παρέζεσθαί τε παρ᾽ ἐσθλὸν 
ἄνδρα χρεὼν σοφίην πᾶσαν ἐπιστάμενον: 
τοῦ συνιεῖν  ὁπόταν τι λέγῃ σοφόν, ὄφρα διδαχθῇς
θ᾽ 
καὶ τοῦτ᾽ εἰς οἶκον κέρδος ἔχων ἀπίῃς. 
567-570 
ἥβῃ τερπόμενος παίζω: δηρὸν γὰρ ἔνερθεν 
γῆς ὀλέσας ψυχὴν κείσομαι ὥστε λίθος 
ἄφθογγος, λείψω δ᾽ ἐρατὸν φάος ἠελίοιο, 
ἔμπης δ᾽ ἐσθλὸς ἐὼν ὄψομαι οὐδὲν ἔτι. 
571-572 
δόξα μὲν ἀνθρώποισι κακὸν μέγα, πεῖρα δ᾽ ἄριστον: 
πολλοὶ ἀπείρητοι δόξαν ἔχουσ᾽ ἀγαθῶν. 
573-574 
εὖ ἕρδων εὖ πάσχε: τί κ᾽ ἄγγελον ἄλλον ἴαλλοις; 
τῆς εὐεργεσίης ῥῃδίη ἀγγελίη. 
575-576 
οἵ με φίλοι προδιδοῦσιν, ἐπεὶ τόν γ᾽ ἐχθρὸν ἀλεῦμαι 
ὥστε κυβερνήτης χοιράδας εἰναλίας. 
577-578 
Ῥήϊον ἐξ ἀγαθοῦ θεῖναι κακὸν ἠ κ᾽ κακοῦ ἐσθλόν. 
μή με δίδασκ᾽: οὔτοι τηλίκος εἰμὶ μαθεῖν. 
579-584 
ἐχθαίρω κακὸν ἄνδρα, καλυψαμένη δὲ πάρειμι
α: 
σμικρῆς ὄρνιθος κοῦφον ἔχουσα νόον. 
ἐχθαίρω δὲ γυναῖκα περίδρομον, ἄνδρα τε μάργον
β: 
῝ς τὴν ἀλλοτρίην βούλετ᾽ ἄρουραν ἀροῦν. 
ἀλλὰ τὰ μὲν προβέβηκεν, ἀμήχανόν ἐστι γενέσθαι
α: καὶ Β: 
ἀργά: τὰ δ᾽ ἐξοπίσω, τῶν φυλακὴ μελέτω. 
585-590 
πᾶσίν τοι κίνδυνος ἐπ᾽ ἔργμασιν, οὐδέ τις οἶδεν 
πῇ σχήσειν μέλλει πρήγματος ἀρχομένου. 
ἀλλ᾽ ὁ μὲν εὐδοκιμεῖν πειρώμενος οὐ προνοήσας 
εἰς μεγάλην ἄτην καὶ χαλεπὴν ἔπεσεν, 
τῷ δὲ καλῶς ποιεῦντι θεὸς περὶ πάντα τίθησιν 
συντυχίην ἀγαθήν, ἔκλυσιν ἀφροσύνης. 
591-592 
τολμᾶν χρὴ τὰ διδοῦσι θεοὶ θνητοῖσι βροτοῖσιν, 
ῥηϊδίως δὲ φέρειν ἀμφοτέρων τὸ λάχος. 
593-594 
μήτε κακοῖσιν ἀσῶ τι λίην φρένα μήτ᾽ ἀγαθοῖσιν 
τερφθῇς ἐξαπίνης πρὶν τέλος ἄκρον ἰδεῖν. 
595-602 
ἄνθρωπ᾽, ἀλλήλοισιν ἀπόπροθεν ὦμεν ἑταῖροι: 
πλὴν πλούτου παντὸς χρήματός ἐστι κόρος. 
δὴν δὴ καὶ φίλοι εἶμεν: ἀτάρ τ᾽ ἄλλοισιν ὁμίλει 
ἀνδράσιν, οἳ τὸν σὸν μᾶλλον ἴσασι νόον. 
οὔ μ᾽ ἔλαθες φοιτῶν κατ᾽ ἀμαξιτὸν ἣν ἄρα καὶ πρὶν 
ἠλάστρεις κλέπτων ἡμετέρην φιλίην. 
ἔρρε, θεοῖσίν τ᾽ ἐχθρὲ καὶ ἀνθρώποισιν ἄπιστε, 
ψυχρὸν ὃν ἐν κόλπῳ ποικίλον εἶχον ὄφιν. 
603-604 
τοιάδε καὶ Μάγνητας ἀπώλεσεν ἔργα καὶ ὕβρις 
οἷα τὰ νῦν ἱερὴν τήνδε πόλιν κατέχει. 
605-606 
πολλῷ τοι πλέονας λιμοῦ κόρος ὤλεσεν ἤδη 
ἄνδρας ὅσοι μοίρης πλεῖον ἔχειν ἔθελον. 
607-610 
ἀρχῇ ἔρι ψεύδους μικρὰ χάρις: εἰς δὲ τελευτὴν 
αἰσχρὸν δὴ κέρδος καὶ κακὸν ἀμφότερα 
γίνεται. οὐδέ τι καλόν, ὅτῳ ψεῦδος προσαμαρτῇ 
ἀνδρὶ καὶ ἐξέλθῃ πρῶτον ἀπὸ στόματος. 
611-614 
οὐ χαλεπὸν ψέξαι τὸν πλησίον, οὐδὲ μὲν αὐτὸν 
αἰνῆσαι: δειλοῖς ἀνδράσι ταῦτα μέλει: 
σιγᾶν δ᾽ οὐκ ἐθέλουσι κακοὶ κακὰ λεσχάζοντες: 
οἱ δ᾽ ἀγαθοὶ πάντων μέτρον ἴσασιν ἔχειν. 
615-616 
οὐδένα παμπήδην ἀγαθὸν καὶ μέτριον ἄνδρα 
τῶν νῦν ἀνθρώπων ἠέλιος καθορᾷ. 
617-618 
οὔτι μάλ᾽ ἀνθρώποις καταθύμια πάντα τελεῖται: 
πολλὸν γὰρ θνητῶν κρέσσονες ἀθάνατοι. 
619-620 
πόλλ᾽ ἐν ἀμηχανίῃσι κυλίνδομαι ἀχνύμενος κῆρ: 
ἄκρην γὰρ πενίην οὐχ ὑπερεδράμομεν. 
621-622 
πᾶς τις πλούσιον ἄνδρα τίει, ἀτίει δὲ πενιχρόν: 
πᾶσιν δ᾽ ἀνθρώποις αὐτὸς ἔνεστι νόος. 
623-624 
παντοῖαι κακότητες ἐν ἀνθρώποισιν ἔασιν 
παντοῖαι δ᾽ ἀρεταὶ καὶ βιότου παλάμαι. 
625-626 
ἀργαλέον φρονέοντα παρ᾽ ἄφροσι πόλλ᾽ ἀγορεύειν, 
καὶ σιγᾶν αἰεί: τοῦτο γὰρ οὐ δυνατόν. 
627-628 
αἰσχρόν τοι μεθύοντα παρ᾽ ἀνδράσι νήφοσιν εἶναι 
αἰσχρὸν δ᾽ εἰ νήφων πὰρ μεθύουσι μένει. 
629-630 
ἥβη καὶ νεότης ἐπικουφίζει νόον ἀνδρός, 
πολλῶν δ᾽ ἐξαίρει θυμὸν ἐς ἀμπλακίην. 
631-632 
Ὧιτινι μὴ θυμοῦ κρέσσων νόος, αἰὲν ἐν ἄταις, 
Κύρνε, καὶ ἐν μεγάλαις κεῖται ἀμηχανίαις. 
633-634 
βουλεύου δὶς καὶ τρὶς ὅ τοί κ᾽ ἐπὶ τὸν νόον ἔλθῃ: 
ἀτηρὸς γάρ τοι λάβρος ἀνὴρ τελέθει. 
635-636 
ἀνδράσι τοῖς ἀγαθοῖς ἕπεται γνώμη τε καὶ αἰδώς: 
οἳ νῦν ἐν πολλοῖς ἀτρεκέως ὀλίγοι. 
637-638 
ἐλπὶς καὶ κίνδυνος ἐν ἀνθρώποισιν ὁμοῖα 
οὗτοι γὰρ χαλεποὶ δαίμονες ἀμφότεροι. 
639-640 
πολλάκι πὰρ δόξαν τε καὶ ἐλπίδα γίνεται εὖ ῥεῖν 
ἔργ᾽ ἀνδρῶν, βουλαῖς δ᾽ οὐκ ἐπέγεντο τέλος. 
641-642 
οὔτοι κ᾽ εἰδείης οὔτ᾽ εὔνοον οὔτε μὲν ἐχθρόν, 
εἰ μὴ σπουδαίου πρήγματος ἀντιτύχοις. 
643-644 
πολλοὶ πὰρ κρητῆρι φίλοι γίνονται ἑταῖροι, 
ἐν δὲ σπουδαίῳ πρήγματι παυρότεροι. 
645-646 
παύρους κηδεμόνας πιστοὺς εὕροις κεν ἑταίρους 
κείμενος ἐν μεγάλῃ θυμὸν ἀμηχανίῃ. 
647-648 
ἤδη νῦν αἰδὼς μὲν ἐν ἀνθρώποισιν ὄλωλεν, 
αὐτὰρ ἀναιδείη γαῖαν ἐπιστρέφεται. 
649-652 
ἆ δειλὴ Πενίη, τί ἐμοῖς ἐπικειμένη ὤμοις 
σῶμα καταισχύνεις καὶ νόον ἡμέτερον, 
αἰσχρὰ δέ μ᾽ οὐκ ἐθέλοντα βίῃ καὶ δειλὰ διδάσκεις 
ἐσθλὰ μετ᾽ ἀνθρώπων καὶ κάλ᾽ ἐπιστάμενον; 
653-654 
εὐδαίμων εἴην καὶ θ εο ῖς φίλος ἀθανάτοισιν, 
Κύρν᾽: ἀρετῆς δ᾽ ἄλλης οὐδεμιῆς ἔραμαι. 
655-656 
σύν τοι, Κύρνε, παθόντι κακῶς ἀνιώμεθα πάντες: 
ἀλλά τοι ἀλλότριον κῆδος ἐφημέριον. 
657-658 
μηδὲν ἄγαν χαλεποῖσιν ἀσῶ φρένα μηδ᾽ ἀγαθοῖσιν 
χαῖρ᾽, ἐπεὶ ἔστ᾽ ἀνδρὸς πάντα φέρειν ἀγαθοῦ. 
659-666 
†̣οὐδ᾽ ὀμόσαι χρὴ τοῦθ᾽, ὅτι μήποτε πρῆγμα τόδ᾽ ἔσται: 
θ εο ὶ γάρ τοι νεμεσῶσ᾽, οἷσιν ἔπεστι τέλος: 
καὶ πρῆξαι μέντοι τι.  καὶ ἐκ κακοῦ ἐσθλὸν ἔγεντο, 
καὶ κακὸν ἐξ ἀγαθοῦ: καί τε πενιχρὸς ἀνὴρ 
αἶψα μάλ᾽ ἐπλούτησε: καὶ ὃς μάλα πολλὰ πέπαται, 
ἐξαπίνης πάντ᾽ οὖν ὤλεσε νυκτὶ μιῇ: 
καὶ σώφρων ἥμαρτε καὶ ἄφρονι πολλάκι δόξα 
ἕσπετο, καὶ τιμῆς καὶ κακὸς ὢν ἔλαχεν. 
667-682 
εἰ μὲν χρήματ᾽ ἔχοιμι, Σιμωνίδη, οἷάπερ ἤθη 
οὐκ ἂν ἀνιώμην τοῖς ἀγαθοῖσι συνών: 
νῦν δέ με γινῴσκοντα παρέρχεται, εἰμὶ δ᾽ ἄφωνος 
χρημοσύνῃ, πολλῶν γνοὺς ἂν ἄμεινον ἐτέων, 
οὕνεκα νῦν φερόμεσθα καθ᾽ ἱστία λευκὰ βαλόντες 
μηλίου ἐκ πόντου νύκτα διὰ δνοφέρην: 
ἀντλεῖν δ᾽ οὐκ ἐθέλουσιν: ὑπερβάλλει δὲ θάλασσα 
ἀμφοτέρων τοίχων: ἦ μάλα τις χαλεπῶς 
σῴζεται οἷ ἕρδουσι: κυβερνήτην μὲν ἔπαυσαν 
ἐσθλόν, ὅτις φυλακὴν εἶχεν ἐπισταμένως, 
χρήματα δ᾽ ἁρπάζουσι βίῃ: κόσμος δ᾽ ἀπόλωλεν, 
δασμὸς δ᾽ οὐκέτ᾽ ἴσος γίνεται ἐς τὸ μέσον: 
φορτηγοὶ δ᾽ ἄρχουσι, κακοὶ δ᾽ ἀγαθῶν καθύπερθεν: 
δειμαίνω μή πως ναῦν κατὰ κῦμα πίῃ. 
ταῦτά μοι ᾐνίχθω κεχρησμένα τοῖς ἀγαθοῖσιν: 
γινώσκοι δ᾽ ἄν τις καὶ κακός, ἂν σοφὸς ᾖ. 
683-686 
πολλοὶ πλοῦτον ἔχουσιν ἀΐδριες: οἱ δὲ τὰ καλὰ 
ζητοῦσιν χαλεπῇ τειρόμενοι πενίῃ: 
ἕρδειν δ᾽ ἀμφοτέροισιν ἀμηχανίη παράκειται: 
εἴργει γὰρ τοὺς μὲν χρήματα, τοὺς δὲ νόος. 
687-688 
οὐκ ἔστι θνητοῖσι πρὸς ἀθανάτους μαχέσασθαι, 
οὐδὲ δίκην εἰπεῖν: οὐδενὶ τοῦτο θέμις. 
689-690 
οὐ χρὴ πημαίνειν ὅτε μὴ πημαντέον εἴη, 
οὐδ᾽ ἕρδειν ὅτι μὴ λώϊον ᾖ τελέσαι. 
691-692 
χαίρων ἐκτελέσειας ὁδὸν μεγάλου διὰ πόντου, 
καί σε Ποσειδάων χάρμα φίλοις ἀγάγοι. 
693-694 
πολλούς τοι κόρος ἄνδρας ἀπώλεσεν ἀφραίνοντας: 
γνῶναι γὰρ χαλεπὸν μέτρον, ὅτ᾽ ἐσθλὰ παρῇ: 
695-696 
οὐ δύναμαί σοι, θυμέ, παρασχεῖν ἄρμενα πάντα: 
τέτλαθι: τῶν δὲ καλῶν οὔτι σὺ μοῦνος ἐρᾷς. 
697-698 
εὖ μὲν ἔχοντος ἐμοῦ πολλοὶ φίλοι: ἢν δέ τι δεινὸν 
συγκύρσῃ, παῦροι πιστὸν ἔχουσι νόον. 
699-718 
†πλήθει δ᾽ ἀνθρώπων ἀρετὴ μία γίνεται ἥδε, 
πλουτεῖν: τῶν δ᾽ ἄλλων οὐδἒν ἄρ᾽ ἦν ὄφελος, 
οὐδ᾽ εἰ σωφροσύνην μὲν ἔχοις Ῥαδαμάνθυος αὐτοῦ, 
πλείονα δ᾽ εἰδείης Σισύφου Αἰολίδεω , 
ὅστε καὶ ἐξ Ἀΐδεω  πολυϊδρείῃσιν ἀνῆλθεν, 
πείσας Περσεφόνην αἱμύλιοισι λόγοις, 
ἥτε βροτοῖς παρέχει λήθην βλάπτουσα νόοιο, 
ἄλλος δ᾽ οὔπω τις τοῦτό γ᾽ ἐπεφράσατο, 
ὅντινα δὴ θανάτοιο μέλαν νέφος ἀμφικαλύψῃ, 
ἔλθῃ δ᾽ ἐς σκιερὸν χῶρον ἀποφθιμένων, 
κυανέας τε πύλας παραμείψεται, αἵτε θανόντων 
ψυχὰς εἴργουσιν καίπερ ἀναινομένας: 
ἀλλ᾽ ἄρα καὶ κεῖθεν πάλιν ἤλυθε Σίσυφος ἥρως 
ἐς φάος ἠελίου σφῇσι πολυφροσύναις: 
οὐδ᾽ εἰ ψεύδεα μὲν ποιοῖς ἐτύμοισιν ὁμοῖα, 
γλῶσσαν ἔχων ἀγαθὴν Νέστορος ἀντιθέου, 
ὠκύτερος δ᾽ εἴησθα πόδας ταχέων Ἁρπυιῶν 
καὶ παίδων Βορέω, τῶν ἄφαρ εἰσὶ πόδες. 
ἀλλὰ χρὴ πάντας γνώμην ταύτην καταθέσθαι, 
ὡς πλοῦτος πλείστην πᾶσιν ἔχει δύναμιν. 
719-728 
ἶσόν τοι πλουτοῦσιν, ὅτῳ πολὺς ἄργυρός ἐστιν 
καὶ χρυσὸς καὶ γῆς πυροφόρου πεδία 
ἵπποι θ᾽ ἡμίονοί τε, καὶ ᾧ τὰ δέοντα πάρεστι 
γαστρί τε καὶ πλευραῖς καὶ ποσὶν ἁβρὰ παθεῖν, 
ταῦτ᾽ ἄφενος θνητοῖσι: τὰ γὰρ περιώσια πάντα 
χρήματ᾽ ἔχων οὐδεὶς ἔρχεται εἰς Ἀΐδεω , 
οὐδ᾽ ἂν ἄποινα διδοὺς θάνατον φύγοι οὐδὲ βαρείας 
νούσους οὐδὲ κακὸν γῆρας ἐπερχόμενον. 
729-730 
φροντίδες ἀνθρώπων ἔλαχον πτέρα ποικίλ᾽ ἔχουσαι, 
μυρόμεναι ψυχῆς εἵνεκα καὶ βιότου. 
731-752 
†Ζεῦ πάτερ, εἴθε γένοιτοθεοῖς θίλα τοῖς μὲν ἀλιτροῖς 
ὕβριν ἁδεῖν, εἴ σφιν τοῦτο γένοιτο φίλον 
θυμῷ, σχέτλια  ἔργα μετὰ φρεσὶ θ᾽ ὅστις ἀθηρὴς
δ᾽ 
ἐργάζοιτο θεῶν μηδὲν ὀπιζόμενος, 
αὐτὸν ἔπειτα πάλιν τεῖσαι κακά, μηδ᾽ ἔτ᾽ ὀπίσσω 
πατρὸς ἀτασθαλίαι παισὶ γένοιντο κακόν: 
παῖδές θ᾽ οἵτ᾽ ἀδίκου πατρὸς τὰ δίκαια νοεῦντες 
ποιῶσιν, Κρονίδη, σὸν χόλον ἁζόμενοι, 
ἐξ ἀρχῆς τὰ δίκαια μετ᾽ ἀστοῖσιν φιλέοντες, 
μήτιν᾽ ὑπερβασίην ἀντιτίνειν πατέρων. 
ταῦτ᾽ εἴη μακάρεσσι θεοῖς φίλα: νῦν δ᾽ ὁ μὲν ἕρδων 
ἐκφεύγει, τὸ κακὸν δ᾽ ἄλλος ἔπειτα φέρει. 
καὶ τοῦτ᾽, ἀθανάτων βασιλεῦ, πῶς ἐστι δίκαιον, 
ἔργων ὅστις ἀνὴρ ἐκτὸς ἐὼν ἀδίκων 
μήτιν᾽ ὑπερβασίην παρέχων μηδ᾽ ὅρκον ἀλιτρόν, 
ἀλλὰ δίκαιος ἐών, μὴ τὰ δίκαια πάθῃ; 
τίς δή κεν βροτὸς ἄλλος, ὁρῶν πρὸς τοῦτον, ἔπειτα 
ἅζοιτ᾽ ἀθανάτους, καί τινα θυμὸν ἔχων, 
ὁππότ᾽ ἀνὴρ ἄδικος καὶ ἀτάσθαλος,  οὔτε τευ ἀνδρὸς 
οὔτε τευ ἀθανάτων μῆνιν ἀλευόμενος, 
ὑβρίζῃ πλούτῳ κεκορημένος, οἱ δὲ δίκαιοι 
τρυχῶνται χαλεπῇ τειρόμενοι πενίῃ; 
753-756 
ταῦτα μαθών, φίλ᾽ ἑταῖρε, δικαίως χρήματα ποιοῦ, 
σώφρονα θυμὸν ἔχων ἐκτὸς ἀτασθαλίης, 
αἰεὶ τῶνδ᾽ ἐπέων μεμνημένος: εἰς δὲ τελευτὴν 
αἰνήσεις μύθῳ σώφρονι πειθόμενος. 
757-768 
Ζεὺς μὲν τῆσδε πόληος ὑπειρέχοι αἰθέρι ναίων 
αἰεὶ δεξιτέρην χεῖρ᾽ ἐπ᾽ ἀπημοσύνῃ, 
ἄλλοι τ᾽ ἀθάνατοι μάκαρες θεοί: αὐτὰρ Ἀπόλλων 
ὀρθώσαι γλῶσσαν καὶ νόον ἡμέτερον: 
φόρμιγξ δ᾽ αὖ φθέγγοιθ᾽ ἱερὸν μέλος ἠδὲ καὶ αὐλός: 
ἡμεῖς δὲ σπονδαῖς θ εο ὺς ἀπαρεσσάμενοι 
πίνωμεν, χαρίεντα μετ᾽ ἀλλήλοισι λέγοντες, 
μηδὲν τὸν Μήδων δειδιότες πόλεμον. 
ὧδ᾽ εἴη κεν ἄμεινον ὁμόφρονα θυμὸν ἔχοντας 
νόσφι μεριμνάων εὐφροσύνως διάγειν 
τερπομένους, τηλοῦ δὲ κακὰς ἀπὸ κῆρας ἀμῦναι, 
γῆράς τ᾽ οὐλόμενον καὶ θανάτοιο τέλος. 
769-772 
χρὴ Μουσῶν θεράποντα καὶ ἄγγελον, εἴ τι περισσὸν 
εἰδείη, σοφίης μὴ φθονερὸν τελέθειν, 
ἀλλὰ τὰ μὲν μῶσθαι, τὰ δὲ δεικνύναι, ἄλλα δὲ ποιεῖν: 
τί σφιν χρήσηται μοῦνος ἐπιστάμενος; 
773-782 
†Φοῖβε ἄναξ, αὐτὸς μὲν ἐπύργωσας πόλιν ἄκρην, 
Ἀλκαθόῳ Πέλοπος παιδὶ χαριζόμενος: 
αὐτὸς δὲ στρατὸν ὑβριστὴν Μήδων ἀπέρυκε 
τῆσδε πόλευς,  ἵνα σοι λαοὶ ἔν εὐφροσύνῃ 
ἦρος ἐπερχομένου κλειτὰς πέμπωσ᾽ ἑκατόμβας, 
τερπόμενοι κιθάρῃ καὶ θαλίῃ ἐρατῇ 
παιάνων τε χοροῖς ἰαχῇσί τε σὸν περὶ βωμόν. 
ἦ γὰρ ἔγωγε δέδοικ᾽ ἀφραδίην ἐσορῶν 
καὶ στάσιν Ἑλλήνων λαοφθόρον.  ἀλλὰ σύ, Φοῖβε, 
ἵλαος ἡμετέρην τήνδε φύλασσε πόλιν. 
783-788 
†ἦλθον μὲν γὰρ ἔγωγε καὶ εἰς Σικελήν ποτε γαῖαν, 
ἦλθον δ᾽ Εὐβοίης ἀμπελόεν πεδίον,  σπάρτην τ᾽ Εὐρώτα δονακοτρόφου ἀγλαὸν ἄστυ, 
καί μ᾽ ἐφίλευν προφρόνως πάντες ἐπερχόμενον. 
ἀλλ᾽ οὔτις μοι τέρψις ἐπὶ φρένας ἦλθεν ἐκείνων: 
οὕτως οὐδὲν ἄρ᾽ ἦν φίλτερον ἄλλο πάτρης. 
789-792 
μήποτέ μοι μελέδημα νεώτερον ἄλλο φανείη 
ἀντ᾽ ἐρατῆς σοφίης, ἀλλὰ τόδ᾽ αἰὲν ἔχων 
τερποίμην φόρμιγγι καὶ ὀρχηθμῷ καὶ ἀοιδῇ, 
καὶ μετὰ τῶν ἀγαθῶν ἐσθλὸν ἔχοιμι νόον. 
793-796 
μήτε τινὰ ξείνων δηλεύμενος ἔργμασι λυγροῖς 
μήτε τιν᾽ ἐνδήμων, ἀλλὰ δίκαιος ἐών, 
τὴν σαυτοῦ φρένα τέρπε: δυσηλεγέων δὲ πολιτῶν 
ἄλλος τοί σε κακῶς, ἄλλος ἄμεινον ἐρεῖ. 
797-798 
τοὺς ἀγαθοὺς ἄλλος μάλα μέμφεται, ἄλλος ἐπαινεῖ: 
τῶν δὲ κακῶν μνήμη γίνεται οὐδεμία. 
799-800 
ἀνθρώπων δ᾽ ἄψεκτος ἐπὶ χθονὶ γίνεται οὐδείς: 
ἀλλ᾽ ὣς λώϊον, εἰ μὴ πλεόνεσσι μέλοι. 
801-804 
οὐδεὶς ἀνθρώπων οὔτ᾽ ἔσσεται οὔτε πέφυκεν, 
ὅστις πᾶσιν ἁδὼν δύσεται εἰς Ἀΐδεω : 
οὐδὲ γὰρ ὃς θνητοῖσι καὶ ἀθανάτοισιν ἀνάσσει, 
Ζεὺς Κρονίδης, θνητοῖς πᾶσιν ἁδεῖν δύναται. 
805-810 
τόρνου καὶ στάθμης καὶ γνώμονος ἄνδρα θεωρὸν 
εὐθύτερον χρὴ ἔμεν, Κύρνε, φυλασσόμενον, 
ᾧτινί κεν Πυθῶνι θεοῦ χρήσασ᾽ ἱέρεια 
ὀμφὴν σημήνῃ πίονος ἐξ ἀδύτου: 
οὔτε τι γὰρ προσθεὶς οὐδέν κ᾽ ἔτι φάρμακον εὕροις, 
οὔτ᾽ ἀφελὼν πρὸς θεῶ ν ἀμπλακίην προφύγοις. 
811-814 
χρῆμ᾽ ἔπαθον θανάτου μὲν ἀεικέος οὔτι κάκιον, 
τῶν δ᾽ ἄλλων πάντων, Κύρν᾽, ἀνιηρότατον: 
οἵ με φίλοι προὔδωκαν. ἐγὼ δ᾽ ἐχθροῖσι πελασθεὶς 
ἐδήσω καὶ τοὺς ὅντιν᾽ ἔχουσι νόον. 
815-816 
βοῦς μοι ἐπὶ γλώσσῃ κρατερῷ ποδὶ λὰξ ἐπιβαίνων 
ἴσχει κωτίλλειν καίπερ ἐπιστάμενον. 
817-818 
Κύρν᾽, ἔμπης δ᾽ ὅτι μοῖρα παθεῖν οὐκ ἔσθ᾽ ὑπαλύξαι: 
ὅττι δὲ μοῖρα παθεῖν οὔτι δέδοικα παθεῖν. 
819-820 
ἐς πολυάρητον κακὸν ἥκομεν, ἔνθα μάλιστα, 
Κύρνε, συναμφοτέρους μοῖρα λάβοι θανάτου. 
821-822 
οἵ κ᾽ ἀπογηράσκοντας ἀτιμάζωσι τοκῆας, 
τούτων τοι χώρη, Κύρν᾽, ὀλίγη τελέθει. 
823-824 
μήτε τιν᾽ αὖξε τύραννον ἐπ᾽ ἐλπίδι κέρδεσιν εἴκων, 
μήτε κτεῖνε θεῶν ὅρκια συνθέμενος. 
825-830 
πῶς ὑμῖν τέτληκεν ὑπ᾽ αὐλητῆρος ἀείδειν 
θυμός, γῆς δ᾽ οὖρος φαίνεται ἐξ ἀγορῆς 
ἥτε τρέφει καρποῖσιν ἐν εἰλαπίναις ῥοφέοντας 
ἀνθεῦντάς τε κόμας πορφυρέοις στεφάνοις ; 
ἀλλ᾽ ἄγε δή,  σκύθα, κεῖρε κόμην, ἀπόπαυε δὲ κῶμον, 
πένθει δ᾽ εὐώδη χῶρον ἀπολλύμενον. 
831-832 
πίστει χρήματ᾽ ὄλεσσα, ἀπιστίῃ δ᾽ ἐσάωσα: 
γνώμη δ᾽ ἀργαλέη γίνεται ἀμφοτέρων. 
833-836 
πάντα τάδ᾽ ἐν κοράκεσσι καὶ ἐν φθόρῳ, οὐδέ τις ἡμῖν 
αἴτιος ἀθανάτων, Κύρνε, θεῶν μακάρων. 
ἀλλ᾽ ἀνδρῶν τε βίη καὶ κέρδεα δειλὰ καὶ ὕβρις 
πολλῶν ἐξ ἀγαθῶν ἐς κακότητ᾽ ἔβαλεν. 
837-840 
δισσαί τοι πόσιος κῆρες δειλοῖσι βροτοῖσιν, 
δίψα τε λυσιμελὴς καὶ μέθυσις χαλεπή: 
τούτων δ᾽ ἂν τὸ μέσον στρωφήσομαι, οὐδέ με πείσεις 
οὔτε τι μὴ πίνειν οὔτε λίην μεθύειν. 
841-844 
οἶνος ἐμοὶ τὰ μὲν ἄλλα χαρίζεται, ἓν δ᾽ ἀχάριστος, 
εὖτ᾽ ἂν θωρήξας μ᾽ ἄνδρα πρὸς ἐχθρὸν ἄγῃ: 
ἀλλ᾽ ὅτε τἀγκαθύπερθεν ἐόνθ᾽ ὑπένερθε γένηται, 
τουτάκις οἴκαδ᾽ ἴμεν παυσάμενοι πόσιος. 
845-846 
εὖ μὲν κείμενον ἄστυ κακῶς θέμεν εὐμαρές ἐστιν, 
εὖ δὲ θέμεν τὸ κακῶς κείμενον ἀργαλέον. 
847-850 
λὰξ ἐπίβα δήηῳ κενεόφρονι, τύπτε δὲ κέντρῳ 
ὀξέϊ, καὶ ζεύγλην δύσλοφον ἀμφιτίθει: 
οὐ γὰρ ἔθ᾽ εὑρήσεις δῆμον φιλοδέσποτον ὧδε 
ἀνθρώπων ὁπόσους ἠέλιος καθορᾷ. 
851-852 
Ζεὺς ἄνδρ᾽ ἐξολέσειεν Ὀλύμπιος, ὃς τὸν ἑταῖρον 
μαλθακὰ κωτίλλων ἐξαπατᾶν ἐθέλει. 
853-854 
Ἤιδεα μὲν καὶ πρόσθεν, ἀτὰρ πολὺ λώϊα δὴ νῦν, 
οὕνεκα τοῖς δειλοῖς οὐδεμί᾽ ἐστὶ χάρις. 
855-856 
†πολλάκι δὴ πόλις ἥδε δί᾽ ἡγεμόνων κακότητα 
ὥσπερ κεκλιμένη ναῦς παρὰ γῆν ἔδραμεν. 
857-860 
τῶν δὲ φίλων εἰ μέν τις ὁρᾷ μέ τι δειλὸν ἔχοντα, 
αὐχέν᾽ ἀποστρέψας οὐδ᾽ ἐσορᾶν ἐθέλει: 
ἢν δέ τί μοί ποθεν ἐσθλόν, ἃ παυράκι γίνεται ἀνδρί, 
πολλοὺς ἀσπασμοὺς καὶ φιλότητας ἔχω. 
861-864 
οἵ με φίλοι προδιδοῦσι καὶ οὐκ ἐθέλουσί τι δοῦναι 
ἀνδρῶν φαινομένων: ἀλλ᾽ ἐγὼ αὐτομάτη 
ἑσπεριή τ᾽ ἔξειμι καὶ ὀρθρίη αὖτις ἔσειμι, 
ἦμος ἀλεκτρυόνων φθόγγος ἐγειρομένων. 
865-868 
πολλοῖς ἀχρήστοισι θεὸς διδοῖ ἀνδράσιν ὄλβον, 
ὅστις μήτ᾽ αὐτῷ βέλτερος οὐδὲν ἐὼν 
μήτε φίλοις. ἀρετῆς δὲ μέγα κλέος οὔποτ᾽ ὀλεῖται: 
αἰχμητὴς γὰρ ἀνὴρ γῆν τε καὶ ἄστυ σαοῖ. 
869-872 
ἔν μοι ἔπειτα πέσοι μέγας οὐρανὸς εὐρὺς ὕπερθεν 
χάλκεος, ἀνθρώπων δεῖμα χαμαιγενέων, 
εἰ μὴ ἐγὼ τοῖσιν μὲν ἐπαρκέσω οἵ με φιλεῦσι, 
τοῖς δ᾽ ἐχθροῖς ἀνίη καὶ μέγα πῆμ᾽ ἔσομαι. 
873-876 
Οἶνε, τὰ μέν σ᾽ αἰνῶ, τὰ δὲ μέμφομαι: οὐδέ σε πάμπαν 
οὔτε ποτ᾽ ἐχθαίρειν οὔτε φιλεῖν δύναμαι. 
ἐσθλὸν καὶ κακόν ἐσσι: τίς ἄν σέ γε μωμήσαιτο, 
τίς δ᾽ ἂν ἐπαινήσαι, μέτρον ἔχων σοφίης; 
877-878 
Ἥβα μοι, φίλε θυμέ: τάχ᾽ αὖ τινες ἄλλοι ἔσονται 
ἄνδρες, ἐγὼ δὲ θανὼν γαῖα μέλαιν᾽ ἔσομαι. 
879-884 
†πῖν᾽ οἶνον, τὸν ἐμοὶ κορυφῇς ὕπο Τηϋγέτοιο 
ἄμπελοι ἤνεγκαν, τὰς ἐφύτευσ᾽ ὁ γέρων 
οὔρεος ἐν βήσσῃσι θεοῖσι φίλος Θεότιμος 
ἐκ Πλατανιστοῦντος ψυχρὸν ὕδωρ ἐπάγων: 
τοῦ πίνων ἀπὸ μὲν χαλεπὰς σκεδάσεις μελεδώνας, 
θωρηχθεὶς δ᾽ ἔσεαι πολλὸν ἐλαφρότερος. 
885-886 
εἰρήνη καὶ Πλοῦτος ἔχοι πόλιν, ὄφρα μετ᾽ ἄλλων 
κωμάζοιμι: κακοῦ δ᾽ οὐκ ἔραμαι πολέμου. 
887-888 
μηδὲ λίην κήρυκος ἀν᾽ οὖς ἔχε μακρὰ βοῶντος: 
οὐ γὰρ πατρῴας γῆς πέρι μαρνάμεθα. 
889-890 
ἀλλ᾽ αἰσχρὸν παρεόντα καὶ ὠκυπόδων ἐπιβάντα 
ἵππων μὴ πόλεμον δακρυόεντ᾽ ἐσιδεῖν. 
891-894 
οἴ μοι ἀναλκείης: ἀπὸ μὲν Κήρινθος ὄλωλεν, 
Ληλάντου δ᾽ ἀγαθὸν κείρεται οἰνόπεδον: 
οἱ δ᾽ ἀγαθοὶ φεύγουσι, πόλιν δὲ κακοὶ διέπουσιν. 
ὡς δὴ Κυψελιδέων Ζεὺς ὀλέσειε γένος. 
895-896 
γνώμης δ᾽ οὐδὲν ἄμεινον ἀνὴρ ἔχει αὐτὸς ἐν αὐτῷ 
οὐδ᾽ ἀγνωμοσύνης, Κύρν᾽, ὀδυνηρότερον. 
897-900 
Ζεὺς εἰ πάντ᾽ ἄνδρεσσι καταθνητοῖς χαλέπαινεν, 
γινῴσκων καὶ νοῦν οἷον ἕκαστος ἔχει 
αὐτὸς ἐνὶ στήθεσσι καὶ ἔργματα τῶν τε δικαίων 
τῶν τ᾽ ἀδίκων, μέγα κεν πῆμα βροτοῖσιν ἐπῆν. 
901-902 
ἔστιν ὁ μὲν χείρων ὁ δ᾽ ἀμείνων ἔργον ἕκαστον: 
οὐδεὶς δ᾽ ἀνθρώπων αὐτὸς ἅπαντα σοφός. 
903-930 
†ὅστις ἀνάλωσιν τηρεῖ κατὰ χρήματα θηκῶν, 
κυδίστην ἀρετὴν τοῖς συνιεῖσιν ἔχει. 
εἰ μὲν γὰρ κατιδεῖν βιότου τέλος ἦν, ὁπόσον τις 
ἤμελλ᾽ ἐκτελέσας εἰς Ἀΐδαο περᾶν, 
εἰκὸς ἂν ἦν, ὃς μὲν πλείω χρόνον αἶσαν ἔμιμνε, 
φείδεσθαι μᾶλλον τοῦτον, ἵν᾽ εἶχε βίον: 
νῦν δ᾽ οὐκ ἔστιν. ὃ δὴ καὶ ἐμοὶ μέγα πένθος ὄρωρεν, 
καὶ δάκνομαι ψυχήν,  καὶ δίχα θυμὸν ἔχω. 
ἐν τριόδῳ δ᾽ ἕστηκα: δὔ εἰσὶ πρόσθεν ὁδοί μοι: 
φροντίζω τούτων ἥντιν᾽ ἴω πρότερην: 
ἢ μηδὲν δαπανῶν τρύχω βίον ἐν κακότητι, 
ἢ ζώω τερπνῶς ἔργα τελῶν ὀλίγα. 
εἶδον μὲν γὰρ ἔγωγ᾽, ὃς ἐφείδετο, κοὔποτε γαστρὶ 
σῖτον ἐλευθέριον πλούσιος ὢν ἐδίδου, 
ἀλλὰ πρὶν ἐκτελέσαι κατέβη δόμον Ἄϊδος εἴσω, 
χρήματα δ᾽ ἀνθρώπων οὑπιτυχὼν ἔλαβεν: 
ὥστ᾽ ἐς ἄκαιρα πονεῖν καὶ μὴ δόμεν ᾧ κε θέλῃσι. 
εἶδον δ᾽ ἄλλον,  ὃς ᾗ γαστρὶ χαριζόμενος 
χρήματα μὲν διέτριψεν, ἔφη δ᾽ Ὑπάγω φρένα τέρψας: 
πτωχεύει δὲ φίλους πάντας, ὅπου τιν᾽ ἴδῃ. 
οὕτω, Δημόκλεις, κατὰ χρήματ᾽ ἄριστον ἁπάντων 
τὴν δαπάνην θέσθαι καὶ μελέτην ἐχέμεν. 
οὔτε γὰρ ἂν προκαμὼν ἄλλῳ καμάτου μεταδοίης, 
οὔτ᾽ ἂν πτωχεύων δουλοσύνην τελέοις: 
οὐδ᾽, εἰ γῆρας ἵκοιο, τὰ χρήματα πάντ᾽ ἀποδραίη. 
ἐν δὲ τοιῷδε γένει χρήματ᾽ ἄριστον ἔχειν: 
ἢν μὲν γὰρ πλουτῇς, πολλοὶ φίλοι, ἢν δὲ πένηαι, 
παῦροι, κοὐκέθ᾽ ὁμῶς αὐτὸς ἀνὴρ ἀγαθός. 
931-932 
φείδεσθαι μὲν ἄμεινον, ἐπε ὶ ο ὐδὲ θανὀντ᾽ ἀποκλαίει 
οὐδείς, ἢν μὴ ὁρᾷ χρήματα λειπόμενα. 
933-938 
παύροις ἀνθρώπων ἀρετὴ καὶ κάλλος ὀπηδεῖ: 
ὄλβιος, ὃς τούτων ἀμφοτέρων ἔλαχεν. 
πάντες μιν τιμῶσιν: ὁμῶς νέοι οἵ τε κατ᾽ αὐτὸν 
χώρης εἴκουσιν τοί τε παλαιότεροι: 
γηράσκων  ἀστοῖσι μεταπρέπει, οὐδέ τις αὐτὸν
δ᾽ 
βλάπτειν οὔτ᾽ αἰδοῦς οὔτε δίκης ἐθέλει. 
939-942 
οὐ δύναμαι φωνῇ λίγ᾽ ἀειδέμεν ὥσπερ ἀηδών: 
καὶ γὰρ τὴν προτέρην νύκτ᾽ ἐπὶ κῶμον ἔβην. 
οὐδὲ τὸν αὐλητὴν προφασίζομαι: ἀλλά με γῆρυς 
ἐκλείπει σοφίης οὐκ ἐπιδευόμενον. 
943-944 
ἐγγύθεν αὐλητῆρος ἀείσομαι ὧδε καταστὰς 
δεξιός, ἀθανάτοις θ εοῖσιν ἐπευχόμενος. 
945-946 
εἶμι παρὰ στάθμην ὀρθὴν ὁδόν, οὐδετέρωσε 
κλινόμενος: χρὴ γάρ μ᾽ ἄρτια πάντα νοεῖν. 
947-948 
πατρίδα κοσμήσω, λιπαρὴν πόλιν, οὔτ᾽ ἐπὶ δήμῳ 
τρέψας οὔτ᾽ ἀδίκοις ἀνδράσι πειθόμενος. 
949-954 
νεβρὸν ὑπὲξ ἐλάφοιο λέων ὣς ἀλκὶ πεποιθὼς 
ποσσὶ καταιμάρψας αἵματος οὐκ ἔπιον: 
τειχέων δ᾽ ὑψηλῶν ἐπιβὰς πόλιν οὐκ ἀλάπαξα: 
ζευξάμενος δ᾽ ἵππους ἅρματος οὐκ ἐπέβην: 
πρήξας δ᾽ οὐκ ἔπρηξα, καὶ οὐκ ἐτέλεσσα τελέσσας, 
δρήσας δ᾽ οὐκ ἔδρησ᾽, ἤνυσα δ᾽ οὐκ ἀνύσας. 
955-956 
δειλοὺς εὖ ἕρδοντι δύω κακά: τῶν τε γὰρ αὐτοῦ 
χήρευσε κτεάνων, καὶ χάρις οὐδεμία. 
957-958 
εἴ τι παθὼν ἀπ᾽ ἐμεῦ ἀγαθὸν μέγα μὴ χάριν οἶδας, 
χρῄζων ἡμετέρους αὖτις ἵκοιο δόμους. 
959-962 
ἔστε μὲν αὐτὸς ἔπινον ἀπὸ κρήνης μελανύδρου, 
ἡδύ τέ μοί τι δόκει καὶ καλὸν εἶμεν ὕδωρ: 
νῦν δ᾽ ἤδη τεθόλωται, ὕδωρ δ᾽ ἀναμίσγεται ὕλῃ: 
ἄλλης δὴ κρήνης πίομαι ἡδυπότου. 
963-970 
†μήποτ᾽ ἐπαινήσῃς πρὶν ἂν εἰδῇς ἄνδρα σαφηνέως, 
ὀργὴν καὶ θυμὸν καὶ τρόπον ὅντιν᾽ ἔχει. 
πολλοί τοι κίβδηλον ἐπίκλοπον ἦθος ἔχοντες 
κρύπτουσ᾽,  ἐνθέμενοι ῥυθμὸν ἐφημέριον: 
τούτων δ᾽ ἐκφαίνει πάντων χρόνος ἦθος ἑκάστου. 
καὶ γὰρ ἐγὼ γνώμης πολλὸν ἄρ᾽ ἐκτὸς ἔβην: 
ἔφθην δ᾽ αἰνήσας πρίν σου κατὰ πάντα δαῆναι 
ἤθεα: νῦν δ᾽ ἤδη νηῦς ἅθ᾽ ἑκὰς διέχω. 
971-972 
τίς δ᾽ ἀρετὴ πίνοντ᾽ ἐπιοίνιον ἆθλον ἑλέσθαι; 
πολλάκι τοι νικᾷ καὶ κακὸς ἄνδρ᾽ ἀγαθόν. 
973-978 
†οὐδεὶς ἀνθρώπων, ὅτε πρῶτ᾽ ἐπὶ γαῖα καλύψῃ 
εἴς τ᾽ Ἔρεβος καταβῇ δώματα Περσεφόνης, 
τέρπεται οὔτε λύρης οὔτ᾽ αὐλητῆρος ἀκούων, 
οὔτε Διωνύσου δῶρ᾽ ἔτ᾽ ἀειρόμενος. 
ταῦτ᾽ ἐσορῶν κραδίην εὖ πείσομαι, ὄφρα τ᾽ ἐλαφρὰ 
γούνατα καὶ κεφαλὴν ἀτρεμέως προφέρω. 
979-982 
μή μοι ἀνὴρ εἴη γλώσσῃ φίλος, ἀλλὰ καὶ ἔργῳ: 
χερσίν τε σπεύδοι χρήμασί τ᾽ ἀμφότερα. 
μηδὲ παρὰ κρητῆρι λόγοισιν ἐμὴν φρένα θέλγοι, 
ἀλλ᾽ ἕρδων φαίνοιτ᾽, εἴ τι δύναιτ᾽, ἀγαθός. 
983-988 
ἡμεῖς δ᾽ ἐν θαλίῃσι φίλον καταθώμεθα θυμόν, 
ὄφρα τι τερπωλῆς ἔργ᾽ ἐρατεινὰ φέρῃ. 
αἶψα γὰρ ὥστε νόημα παρέρχεται ἀγλαὸς ἥβη: 
οὐδ᾽ ἵππων ὁρμὴ γίνεται ὠκυτέρη, 
αἵτε ἄνακτα φέρουσι δορυσσόον ἐς πόνον ἀνδρῶν 
λάβρως πυροφόρῳ τερπόμεναι πεδίῳ. 
989-990 
πῖν᾽ ὁπόταν πίνωσιν: ὅταν δέ τι θυμὸν ἀσηθῇς, 
μηδεὶς ἀνθρώπων γνῷ σε βαρυνόμενον. 
991-992 
ἄλλοτέ τοι πάσχων ἀνιήσεαι, ἄλλοτε δ᾽ ἕρδων 
χαιρήσεις: δύναται δ᾽ ἄλλοτε ἄλλος ἀνήρ. 
993-996 
εἰ θείης, Ἀκάδημε, μ᾽ ἐφίμερον ὕμνον ἀείδειν, 
ἆθλον δ᾽ ἐν μέσσῳ παῖς καλὸν ἄνθος ἔχων 
σοί τ᾽ εἴη καὶ ἐμοὶ σοφίης πέρι δηρισάντοιν, 
γνοίης χ᾽ ὅσσον ὄνων κρέσσονες ἡμίονοι. 
997-1002 
τῆμος δ᾽ ἠέλιος μὲν ἐν αἰθέρι μώνυχας ἵππους 
ἄρτι παραλλάσσοι μέσσατον ἦμαρ ἐλῶν, 
δείπνου δηὖτ᾽ ἀλέγοιμεν ὅσου τινὰ θυμὸς ἀνώγοι, 
παντοίων ἀγαθῶν γαστρὶ χαριζόμενοι, 
χέρνιβα δ᾽ αἶψα θύραζε φέροι στεφανώματα δ᾽ ἕσσαι 
εὐειδὴς ῥαδιναῖς χερσὶ Λάκαινα κόρη. 
1003-1006 
ἥδ᾽ ἀρετή, τόδ᾽ ἄεθλον ἐν ἀνθρώποισιν ἄριστον 
κάλλιστόν τε φέρειν γίνεται ἀνδρὶ σοφῷ, 
ξυνὸν δ᾽ ἐσθλὸν τοῦτο πόληΐ τε παντί τε δήμῳ, 
ὅστις ἂν εὖ διαβὰς ἐν προμάχοισι μένῃ. 
1007-1012 
†ξυνὸν δ᾽ ἀνθρώποις ὑποθήσομαι, ὄφρα τις ἡβᾷ 
ἀγλαὸν ἄνθος ἔχων καὶ φρεσὶν ἐσθλὰ νοῇ, 
τῶν αὐτοῦ κτεάνων εὖ πάσχεμεν: οὐ γὰρ ἀνηβᾶν 
δὶς πέλεται πρὸς θεῶν οὐδὲ λύσις θανάτου 
θνητοῖς ἀνθρώποισι: καλὸν δ᾽ ἐπὶ γῆρας ἐλέγχει 
οὐλόμενον, κεφαλῆς δ᾽ ἅπτεται ἀκροτάτης. 
1013-1016 
ἄ μάκαρ εὐδαίμων τε καὶ ὄλβιος, ὅστις ἄπειρος 
ἄθλων εἰς Ἀΐδεω δῶμα μέλαν καταβῇ, 
πρίν τ᾽ ἐχθροὺς πτῆξαι καὶ ὑπερβῆναί περ ἀνάγκῃ 
ἐξετάσαι τε φίλους ὅντιν᾽ ἔχουσι νόον. 
1017-1022 
αὐτίκα μοι κατὰ μὲν χροιὴν ῥέει ἄσπετος ἱδρώς, 
πτοιῶμαι δ᾽ ἐσορῶν ἄνθος ὁμηλικίης 
τερπνὸν ὁμῶς καὶ καλόν, ἐπεὶ πλέον ὤφελεν εἶναι: 
ἀλλ᾽ ὀλιγοχρόνιος γίνεται ὥσπερ ὄναρ 
ἥβη τιμήεσσα, τὸ δ᾽ οὐλόμενον καὶ ἄμορφον 
αὐτίχ᾽ ὑπὲρ κεφαλῆς γῆρας ὑπερκρέμαται. 
1023-1024 
οὔποτε τοῖς ἐχθροῖσιν ὑπὸ ζυγὸν αὐχένα θήσω 
δύσλοφον, οὐδ᾽ εἴ μοι Τμῶλος ἔπεστι κάρῃ. 
1025-1026 
δειλοί τοι κακότητι ματαιότεροι νόον εἰσίν, 
τῶν δ᾽ ἀγαθῶν αἰεὶ πρήξιες ἰθύτεραι. 
1027-1028 
ῥηϊδίη τοι πρῆξις ἐν ἀνθρώποις κακότητος, 
τοῦ δ᾽ ἀγαθοῦ χαλεπή, Κύρνε, πέλει παλάμη. 
1029-1036 
τόλμα, θυμέ, κακοῖσιν ὅμως ἄτλητα πεπονθώς: 
δειλῶν τοι κραδίη γίνεται ὀξυτέρη. 
μηδὲ σύ γ᾽ ἀπρήκτοισιν ἐπ᾽ ἔργμασιν ἄλγος ἀέξων 
ὄχθει, μηδ᾽ ἄχθευ, μηδὲ φίλους ἀνία, 
μηδ᾽ ἐχθροὺς εὔφραινε. θεῶν δ᾽ εἱμαρμένα δῶρα 
οὐκ ἂν ῥηϊδίως θνητὸς ἀνὴρ προφύγοι, 
οὔτ᾽ ἂν πορφυρέης καταδὺς ἐς πυθμένα λίμνης, 
οὔθ᾽ ὅταν αὐτὸν ἔχῃ Τάρταρος ἠερόεις. 
1037-1038 
ἄνδρα τοίἐστ᾽ ἀγαθὸν χαλεπώτατον ἐξαπατῆσαι, 
ὡς ἐμοὶ ἐν γνώμῃ, Κύρνε, πάλαι κέκριται. 
1038α-1038β 
Ἤιδεα μὲν καὶ πρόσθεν, ἀτὰρ πολὺ λώϊα δὴ νῦν, 
οὕνεκα τοῖς δειλοῖς οὐδεμἴ ἐστὶ χάρις. 
1039-1040 
ἄφρονες ἄνθρωποι καὶ νήπιοι, οἵτινες οἶνον 
μὴ πίνωσ᾽ ἄστρου Σειρίου ἀρχομένου. 
1041-1042 
δεῦρο σὺν αὐλητῆρι: παρὰ κλαίοντι γελῶντες 
πίνωμεν κείνου κήδεσι τερπόμενοι. 
1043-1044 
Εὕδωμεν: φυλακὴ δὲ πόλευς φυλάκεσσι μελήσει 
Ἀστυφέλης ἐρατῆς πατρίδος ἡμετέρης. 
1045-1046 
ναὶ μὰ Δἴ, εἴ τις τῶνδε καὶ ἐγκεκαλυμμἑνος εὕδει, 
ἡμέτερον κῶμον δέξεται ἁρπαλέως. 
1047-1048 
νῦν μὲν πίνοντες τερπώμεθα, καλὰ λέγοντες: 
ἅσσα δ᾽ ἔπειτ᾽ ἔσται, ταῦτα θεοῖσι μέλει. 
1049-1054 
†σοὶ δ᾽ ἐγὼ οἷά τε παιδὶ πατὴρ ὑποθήσομαι αὐτὸς 
ἐσθλά: σὺ δ᾽ ἐν θυμῷ καὶ φρεσὶ ταῦτα βάλευ. 
μήποτ᾽ ἐπειγόμενος πράξῃς κακόν, ἀλλὰ βαθείῃ 
τῇ φρενὶ βούλευσαι σωσιδίκῳ τε νόῳ: 
τῶν γὰρ μαινομένων πέτεται θυμός τε νόος τε, 
βουλὴ δ᾽ εἰς ἀγαθὸν καὶ νόον ἐσθλὸν ἄγει. 
1055-1058 
ἀλλὰ λόγον μὲν τοῦτον ἐάσομεν, αὐτὰρ ἐμοὶ σὺ 
αὔλει, καὶ Μουσῶν μνησόμεθ᾽ ἀμφότεροι: 
αὗται γὰρ τάδ᾽ ἔδωκαν ἔχειν κεχαρις μένα δῶρα 
σοὶ καὶ ἐμοί, συνέμεν δ᾽ ἀμφιπερικτίοσιν. 
1059-1062 
†̣Τιμαγόρα, πολλῶν ὀργὴν ἀπάτερθεν ὁρῶντι 
γινῴσκειν χαλεπόν, καίπερ ἐόντι σοφῷ: 
οἱ μὲν γὰρ κακότητα κατακρύψαντες ἔχουσι 
πλούτῳ, τοὶ δ᾽ ἀρετὴν οὐλομένῃ πενίῃ. 
1063-1068 
ἐν δ᾽ ἥβῃ πάρα μὲν ξὺν ὁμήλικι πάννυχον εὕδειν 
ἱμερτῶν ἔργων ἐξ ἔρον ἱέμενον, 
ἔστι δὲ κωμάζοντα μετ᾽ αὐλητῆρος ἀείδειν. 
οὐδέν τοι τούτων ἄλλ᾽ ἔπι τερπνότερον 
ἀνδράσιν οὐδὲ γυναιξί. τί μοι πλοῦτός τε καὶ αἰδώς; 
τερπωλὴ νικᾷ πάντα σὺν εὐφροσύνῃ. 
1069-1070 
ἄφρονες ἄνθρωποι καὶ νήπιοι, οἵτε θανόντας 
κλαίουσ᾽, οὐδ᾽ ἥβης ἄνθος ἀπολλύμενον. 
1070α-1070β 
τέρπεό μοι, φίλε θυμέ: τάχ᾽ αὖ τινες ἄλλοι ἔσονται 
ἄνδρες, ἐγὼ δὲ θανὼν γαῖα μέλαιν᾽ ἔσομαι. 
1071-1074 
Κύρνε, φίλους πρὸς πάντας ἐπίστρεφε ποικίλον ἦθος, 
συμμίσγων ὀργὴν οἷος ἕκαστος ἔφυ: 
νῦν μὲν τῷδ᾽ ἐφέπευ, τοτὲ δ᾽ ἀλλοῖος πέλευ ὀργήν. 
κρεῖσσόν τοι σοφίη καὶ μεγαλῆς ἀρετῆς. 
1075-1078 
πρήγματος ἀπρήκτου χαλεπώτατόν ἐστι τελευτὴν 
γνῶναι ὅπως μέλλει τοῦτο θεὸς τελέσαι: 
ὄρφνη γὰρ τέταται, πρὸ δὲ τοῦ μέλλοντος ἔσεσθαι 
οὐ ξυνετὰ θνητοῖς πείρατ᾽ ἀμηχανίης. 
1079-1080 
οὐδένα τῶν ἐχθρῶν μωμήσομαι ἐσθλὸν ἐόντδ, 
οὐδὲ μὲν αἰνήσω δειλὸν ἐόντα φίλον. 
1081-1082β 
Κύρνε, κύει πόλις ἥδε, δέδοικα δὲ μὴ τέκῃ ἄνδρα 
ὑβριστήν,  χαλεπῆς ἡγεμόνα στάσιος: 
ἀστοὶ μὲν γὰρ ἔασι σαόφρονες, ἡγεμόνες δὲ 
τετράφαται πολλὴν ἐς κακότητα πεσεῖν. 
1082ξ-1082φ 
μή μ᾽ ἔπεσιν μὲν στέργε, νόον δ᾽ ἔχε καὶ φρένας ἄλλῃ, 
εἴ με φιλεῖς καί σοι πιστὸς ἔνεστι νόος: 
ἀλλὰ φίλει καθαρὸν θέμενος νόον ἤ μ᾽ ἀποειπὼν 
ἔχθαιρ᾽, ἐμφανέως νεῖκος ἀειράμενος. 
1083-1084 
οὕτω χρὴ τον γ᾽ ἐσθλὸν ἐπιστρέψαντα νόημα 
ἔμπεδον αἰὲν ἔχειν ἐς τέλος ἀνδρὶ φίλῳ. 
1085-1086 
Δημῶναξ, σοὶ πολλὰ φέρειν βαρύ: οὐ γὰρ ἐπίστῃ 
τοῦθ᾽ ἕρδειν ὅτι σοι μὴ καταθύμιον ᾖ. 
1087-1090 
Κάστορ καὶ Πολύδευκες, οἳ ἐν Λακεδαίμονι δίῃ 
ναίετ᾽ ἐπ᾽ Εὐρώτᾳ, καλλιρόῳ ποταμῷ, 
εἴ ποτε βουλεύσαιμι φίλῳ κακόν, αὐτὸς ἔχοιμι, 
εἰ δέ τι κεῖνος ἐμοί, δὶς τόσον αὐτὸς ἔχοι. 
1091-1094 
Ἀργαλέως μοι θυμὸς ἔχει περὶ σῆς φιλότητος: 
οὔτε γὰρ ἐχθαίρειν οὔτε φιλεῖν δύναμαι, 
γινῴσκων χαλεπὸν μέν, ὅταν φίλος ἀνδρὶ γένηται, 
ἐχθαίρειν, χαλεπὸν δ᾽ οὐκ ἐθέλοντα φιλεῖν. 
1095-1096 
σκέπτεο δὴ νῦν ἄλλον: ἐμοί γε μὲν οὔτις ἀνάγκη 
τοῦθ᾽ ἕρδειν: τῶν μοι πρόσθε χάριν τίθεσο. 
1097-1100 
ἤδη καὶ πτερύγεσσιν ἐπαίρομαι ὥστε πετεινὸν 
ἐκ λινέης νεφέλης ἄνδρα κακὸν προφυγών, 
βρόκχον ἀπορρήξας: σὺ δ᾽ ἐμῆς φιλότητος ἁμαρτὼν 
ὕστερον ἡμετέρην γνώσῃ ἐπιφροσύνην. 
1101-1104 
ὅστις σοι βούλευσεν ἐμεῦ πέρι καὶ σ᾽ ἐκέλευσεν 
οἴχεσθαι προλιπόνθ᾽ ἡμετέρην φιλίην -- 
ὕβρις καὶ Μάγνητας ἀπώλεσε καὶ Κολοφῶνα 
καὶ Σμύρνην: πάντως, Κύρνε, καὶ ὔμμ᾽ ἀπολεῖ. 
1104α-1106 
δόξα μὲν ἀνθρώποισι κακὸν μέγα, πεῖρα δ᾽ ἄριστον: 
πολλοὶ ἀπείρητοι δόξαν ἔχουσ᾽ ἀγαθοί. 
ἐς βάσανον δ᾽ ἐλθὼν παρατριβόμενός τε μολίβδῳ 
χρυσὸς ἄπεφθος ἐὼν δῆλος ἅπασιν ἔσῃ. 
1107-1108 
ὤ μοι ἐγὼ δειλός: καὶ δὴ κατάχαρμα μὲν ἐχθροῖς 
τοῖς δὲ φίλοισι πόνος δεινὰ παθὼν γενόμην. 
1109-1114 
Κύρν᾽, οἱ πρόσθ᾽ ἀγαθοὶ νῦν αὖ κακοί, οἱ δὲ κακοὶ πρὶν 
νῦν ἀγαθοί. τίς κεν ταῦτ᾽ ἀνέχοιτ᾽ ἐσορῶν, 
τοὺς ἀγαθοὺς μὲν ἀτιμοτέρους,  κακίους δὲ λαχόντας 
τιμῆς; μνηστεύει δ᾽ ἐκ κακοῦ ἐσθλὸς ἀνήρ: 
ἀλλήλους δ᾽ ἀπατῶντες ἐπ᾽ ἀλλήλοισι γελῶσιν, 
οὔτ᾽ ἀγαθῶν μνήμην εἰδότες οὔτε κακῶν. 
1114α-1114β 
πολλὰ δ᾽ ἀμηχανίῃσι κυλίνδομαι ἀχνύμενος κῆρ: 
ἀρχὴν γὰρ πενίης οὐχ ὑπερεδράμομεν. 
1115-1116 
χρήματ᾽ ἔχων πενίην μ᾽ ὠνείδισας: ἀλλὰ τὰ μέν μοι 
ἔστι, τὰ δ᾽ ἐργάσομαι θ εο ῖσιν ἐπευξάμενος. 
1117-1118 
Πλοῦτε, θεῶν κάλλιστε καὶ ἱμεροέστατε πάντων, 
σὺν σοὶ καὶ κακὸς ὢν γίνεται ἐσθλὸς ἀνήρ. 
1119-1122 
ἥβης μέτρον ἔχοιμι, θιλοῖ δέ με Φοῖβος Ἀπόλλων 
Λητοϊδης καὶ Ζεὺς ἀθανάτων βασιλεύς, 
ὄφρα δίκῃ ζώοιμι κακῶν ἔκτοσθεν ἁπάντων, 
ἥβῃ καὶ πλούτῳ θυμὸν ἰαινόμενος. 
1123-1128 
μή με κακῶν μίμνῃσκε: πέπονθά τοι οἷά τ᾽ Ὀδυσσεύς, 
ὅστ᾽ Ἀΐδεω  μέγα δῶμ᾽ ἤλυθεν ἐξαναδύς, 
ὃς δὴ καὶ μνηστῆρας ἀνείλετο νηλέϊ θυμῷ 
Πηνελόπης εὔφρων κουριδίης ἀλόχου, 
ἥ μιν δήθ᾽ ὑπέμεινε φίλῳ παρὰ παιδὶ μένουσα 
ὄφρα τε γῆς ἐπέβη δειμαλέους τε μυχούς  
1129-1132 
Ἐμπίομαι πενίης θυμοφθόρου οὐ μελεδαίνων 
οὐδ᾽ ἀνδρῶν ἐχθρῶν οἵ με λέγουσι κακῶς: 
ἀλλ᾽ ἥβην ἐρατὴν ὀλοφύρομαι, ἥ μ᾽ ἐπιλείπει, 
κλαίω δ᾽ ἀργαλέον γῆρας ἐπερχόμενον. 
1133-1134 
Κύρνε, παροῦσι φίλοισι κακοῦ καταπαύσομεν ἀρχήν, 
ζητῶμεν δ᾽ ἕλκει φάρμακα φυομένῳ. 
1135-1150 
†ἐλπὶς ἐν ἀνθρώποισι μόνη θεὸς ἐσθλὴ ἔτ᾽ ἐστίν, 
ἄλλοι δ᾽ Οὔλυμπόνδ᾽ ἐκπρολιπόντες ἔβαν: 
ᾤχετο μὲν Πίστις, μεγάλη θεός, ᾤχετο δ᾽ ἀνδρῶν 
σωφροσύνη, Χάριτές τ᾽, ὦ φίλε, γῆν ἔλιπον. 
ὅρκοι δ᾽ οὐκέτι πιστοὶ ἐν ἀνθρώποισι δίκαιοι, 
οὐδὲ θεοὺς οὐδεὶς ἅζεται ἀθανάτους: 
εὐσεβέων δ᾽ ἀνδρῶν γένος ἔφθιται, οὐδὲ θέμιστας 
οὐκέτι γινῴσκουσ᾽ οὐδὲ μὲν εὐνομίας. 
ἀλλ᾽ ὄφρα τις ζώῃ καὶ ὁρᾷ φάος ἠελίοιο 
εὐσεβέων περὶ θ εο ὺς Ἐλπίδα προσσεβέτω: 
εὐχέσθω δὲ θεοῖσι κατ᾽ ἀγλαὰ μηρία καίων 
ἐλπίδι τε πρώτῃ καὶ πυμάτῃ θυέτω. 
φραζέσθω δ᾽ ἀδίκων ἀνδρῶν σκολιὸν λόγον αἰεί, 
οἳ θεῶ ν ἀθανάτων οὐδὲν ὀπιζόμενοι 
αἰὲν ἐπ᾽ ἀλλοτρίοις κτεάνοις ἐπέχουσι νόημα, 
αἰσχρὰ κακοῖς ἔργοις σύμβολα θηκάμενοι. 
1151-1152 
μήποτε τὸν παρεόντα μεθεὶς φίλον ἄλλον ἐρεύνα 
δειλῶν ἀνθρώπων ῥήμασι πειθόμενος. 
1153-1154 
εἴη μοι πλουτοῦντι κακῶν ἀπάτερθε μεριμνέων 
ζώειν ἀβλαβέως μηδὲν ἔχοντι κακόν. 
1155-1156 
οὐκ ἔραμαι πλουτεῖν οὐδ᾽ εὔχομαι, ἀλλά μοι εἴη 
ζῆν ἀπὸ τῶν ὀλίγων μηδὲν ἔχοντι κακόν. 
1157-1160 
πλοῦτος καὶ σοφίη θνητοῖς ἀμαχώτατον αἰεί: 
οὔτε γὰρ ἂν πλούτου θυμὸν ὑπερκορέσαις, 
ὣς δ᾽ αὔτως σοφίην ὁ σοφώτατος οὐκ ἀποφεύγε;, 
ἀλλ᾽ ἔραται, θυμὸν δ᾽ οὐ δύναται τελέσαι. 
1160ἁἰ 
ὦ νέοι οἷ νῦν ἄνδρες   
1160ἁιἰ-1160β 
ἐμοί γε μεν οὔτις ἀνάγκη
ταῦθ᾽ ἕρδειν: τῶν μοι πρόσθε χάριν τίθεσο. 
1161-1162 
οὐδένα θησαυρὸν παισὶν κατανῆσαι ἄμεινον: 
αἰτοῦσιν δ᾽ ἀγαθοῖς ἀνδράσι, Κύρνε, δίδου. 
1162α-1162φ 
οὐδεὶς γὰρ πάντ᾽ ἐστὶ πανόλβιος: ἀλλ᾽ ὁ μὲν ἐσθλὸς 
τολμᾷ ἔχων τὸ κακόν, κοὐκ ἐπίδηλον ὅμως: 
δειλὸς δ᾽ οὔτ᾽ ἀγαθοῖς τις ἐπίσταται οὔτε κακοῖσι 
θυμὸν ὁμῶς μίσγειν. ἀθανάτων τε δόσεις 
παντοῖαι θνητοῖσιν ἐπέρχοντ᾽: ἀλλ᾽ ἐπιτολμᾶν 
χρὴ δῶρ᾽ ἀθανάτων οἷα διδοῦσιν ἔχειν. 
1163-1164 
ὀφθαλμοὶ καὶ γλῶσσα καὶ οὔατα καὶ νόος ἀνδρὶ 
ἐν μέσσῳ στηθέων εὐξυνέτῳ φύεται. 
1164α-1164δ 
τοιοῦτός τοι ἀνὴρ ἔστω φίλος, ὃς τὸν ἑταῖρον 
γινῴσκων ὀργὴν καὶ βαρὺν ὄντα φέρει 
ἀντὶ κασιγνήτου. σὺ δέ μοι, φίλε, τοῦτ᾽ ἐνὶθυμῷ 
φράζεο, καί ποτέ μου μνήσεαι ἐξοπίσω. 
1164ε-1164η 
οὔτιν᾽ ὁμοῖον ἐμοὶ δύναμαι διζήμενος εὑρεῖν 
πιστὸν ἑταῖρον ὅτῳ μή τις ἔνεστι δόλος: 
ἐς βάσανον δ᾽ ἐλθὼν παρατριβόμενός τε μολίβδῳ 
χρυσός, ὑπερτερίης ἄμμιν ἔνεστι τύπος. 
1165-1166 
τοῖς ἀγαθοἷς σύμμισγε, κακοῖσι δὲ μήποθ᾽ ὁμαρτεῖ, 
εὖτ᾽ ἂν ὁδοῦ τελέῃς τέρματ᾽ ἐπ᾽ ἐμπορίην. 
1167-1168 
τῶν ἀγαθῶν ἐσθλὴ μὲν ἀπόκρισις ἐσθλὰ δὲ ἔργα: 
τῶν δὲ κακῶν ἄνεμοι δειλὰ φέρουσιν ἔπη. 
1169-1170 
ἐκ καχεταιρειης κακὰ γίνεται: εὖ δὲ καὶ αὐτὸς 
γνώσῃ, ἐπεὶ μεγάλους ἤλιτες ἀθανάτους. 
1171-1176 
γνώμην, Κύρνε, θεοὶ θνητοῖσι διδοῦσιν ἄριστον 
ἀνθρώποις: γνώμη πείρατα παντὸς ἔχει. 
ὢ μάκαρ,  ὅστις δή μιν ἔχει φρεσίν: ἦ πολὺ κρέσσων 
ὕβριος οὐλομένης λευγαλέου τε κόρου: 
ἔστι δὲ ταῦτα βροτοῖσι κακῶν τῶν οὔτι κάκιον: 
πᾶσα γὰρ ἐκ τούτων, Κύρνε, πέλει κακότης. 
1177-1178 
εἴ κ᾽ εἴης ἔργων αἰσχρῶν ἀπαθὴς καὶ ἀεργός, 
Κύρνε, μέγιστόν κεν πεῖραρ ἔχοις ἀρετῆς. 
1178α-1178β 
τολμᾶν χρὴ χαλεποῖσιν ἐν ἄλγεσιν ἦτορ ἔχοντα, 
πρὸς δὲ θεῶν αἰτεῖν ἔκλυσιν ἀθανάτων. 
1179-1182 
Κύρνε, θεοὺς αἰδοῦ καὶ δείδιθι: τοῦτο γὰρ ἄνδρα 
εἴργει μήθ᾽ ἕρδειν μήτε λέγειν ἀσεβῆ: 
δημοφάγον δὲ τύραννον, ὅπως ἐθέλῃς, κατακλῖναι 
οὐ νέμεσις πρὸς θεῶν γίνεται οὐδεμία. 
1183-1184 
οὐδένα, Κύρν᾽, αὐγαὶ φαεσιβρότου ἠελίοιο 
ἄνδρ᾽ ἐφορῶσ᾽ ᾧ μὴ μῶμος ἐπικρέμαται. 
1184α-1184β 
ἀστῶν δ᾽ οὐ δύναμαι γνῶναι νόον ὅντιν᾽ ἔχουσιν: 
οὔτε γὰρ εὖ ἕρδων ἁνδάνω οὔτε κακῶς. 
1185-1186 
νοῦς ἀγαθὸν καὶ γλῶσσ᾽: ἀτὰρ ἐν παύροισι πέφυκεν 
ἀνδράσιν οἳ τούτων ἀμφοτέρων ταμίαι. 
1187-1190 
οὔτις ἄποινα διδοὺς θάνατον φύγοι, οὐδὲ βαρεῖαν 
δυστυχίην, εἰ μὴ μοῖρ᾽ ἐπὶ τέρμα βάλοι: 
οὐδ᾽ ἂν δυσφροσύνης ὅτε δὴ θεὸς ἄλγεα πέμποι, 
θνητὸς ἀνὴρ δώροις ἱλάμενος προφύγοι. 
1191-1194 
οὐκ ἔραμαι κλισμῷ βασιληΐῳ ἐγκατακεῖσθαι 
τεθνέως, ἀλλά τι μοι ζῶντι γένοιτ᾽ ἀγαθόν. 
ἀσπάλαθοι δὲ τάπησιν ὁμοῖον στρῶμα θανόντι: 
εὔκολος ἢ σκληρῷ κλίνεται ἢ μαλακῷ. 
1195-1196 
μήτι θεοὺς ἐπίορκον ἐπόμνυθι: οὐ γὰρ ἀνυστὸν 
ἀθανάτους κρύψαι χρεῖος ὀφειλόμενον. 
1197-1202 
ὄρνιθος φωνήν, Πολυπαίδη, ὀξὺ βοώσης 
ἤκουσ᾽, ἥτε βροτοῖς ἄγγελος ἦλθ᾽ ἀρότου 
ὡραίου: καί μοι κραδίην ἐπάταξε μέλαιναν 
ὅττι μοι εὐανθεῖς ἄλλοι ἔχουσιν ἀγρούς, 
οὐδ᾽ ἐμοὶ ἡμίονοι κύφων᾽ ἕλκουσιν ἀρότρου, 
τῆς μάλα μισητῆς εἵνεκα ναυτιλίης. 
1203-1206 
οὐκ εἶμ᾽, οὐδ᾽ ἐπ᾽ ἐμοῦ κεκλαύσεται οὐδ᾽ ἐπὶ τύμβῳ 
οἰμωχθεὶς ὑπὸ γῆν εἶσι τύραννος ἀνήρ, 
οὐδ᾽ ἂν ἐκεῖνος ἐμοῦ τεθνηότος οὔτ᾽ ἀνιῷτο 
οὔτε κατὰ βλεφάρων θέρμα βάλοι δάκρυα. 
1207-1208 
οὔτε σε κωμάζειν ἀπερύκομεν οὔτε καλοῦμεν, 
ἀργαλέος παρεών, καὶ φίλος εὔτ᾽ ἂν ἀπῇς. 
1209-1210 
αἴθων μὲν γένος εἰμί, πόλιν δ᾽ εὐτείχεα Θήβην 
οἰκῶ πατρῴας γῆς ἀπερυκόμενος. 
1211-1216 
μή μ᾽ ἀφελῶς παίζουσα φίλους δένναζε τοκῆας, 
Ἄργυρι. σοὶ μὲν γὰρ δούλιον ἦμαρ ἔπι: 
ἡμῖν δ᾽ ἄλλα μέν ἐστι,  γύναι, κακὰ πόλλ᾽ ἐπεὶ ἐκ γῆς 
φεύγομεν, ἀργαλέη δ᾽ οὐκ ἔπι δουλοσύνη, 
οὐδ᾽ ἡμᾶς περνᾶσι: πόλις γε μέν ἐστι καὶ ἡμῖν 
καλὴ Ληθαίῳ κεκλιμένη πεδίῳ. 
1217-1218 
μήποτε πὰρ κλαίοντα καθεζόμενοι γελάσωμεν 
τοῖς αὐτῶν ἀγαθοῖς, Κύρν᾽, ἐπιτερπόμενοι. 
1219-1220 
ἐχθρῷ μὲν χαλεπὸν τὸν δυσμενῆ ἐξαπατῆσαι 
Κύρνε, φίλον δὲ φίλῳ ῥᾴδιον ἐξαπατᾶν. 
1221-1222
: Θεόγνιδος:
π. δειλίας 
στοβ. φλ. 8. 9 
πολλὰ φέρειν εἴωθε δέος θνητοῖσι βροτοῖσι 
πταίσματα τῆς γνώμης, Κύρνε, ταρασσομένης. 
1223-1224
: Θεόγνιδος:
π. ὀργῆς 
στοβ. φλ. 8. 20. 1 
οὐδέν, Κύρν᾽, ὀργῆς ἀδικώτερον, ἣ τὸν ἔχοντα 
πημαίνει θυμῷ δειλὰ χαριζομένη. 
1225-1226
: Θεόγνιδος:
ὅτι κάλλιστον γάμος 
στοβ. φλ. 8. 67. 4 
οὐδέν, Κύρν᾽ ἀγαθῆς γλυκερώτερόν ἐστι γυναικός: 
μάρτυς ἐγώ, σὺ δ᾽ ἐμοὶ γίγνου ἀληθοσύνης. 
1229-1230
: τοιοῦτον δ᾽ ἐστὶ καὶ τὸ Θεόγνιδος τοῦ ποιητοῦ:   σημαίνει γὰρ κόχλον.
π. τὰ γριφώδη 
ατη. 10. 457β 
ἤδη γάρ με κέκληκε θαλάσσιος οἴκαδε νεκρὸς 
τεθνηκὼς ζῳῷ φθεγγόμενος στόματι. 
2 
1231-1234 
Σχέτλἰ Ἔρως, μανίαι σ᾽ ἐτιθηνήσαντο λαβοῦσαι: 
ἐκ σέθεν ὤλετο μὲν Ἰλίου ἀκρόπολις, 
ὤλετο δ᾽ Αἰγείδης Θησεὺς μέγας, ὤλετο δ᾽ Αἴας 
ἐσθλὸς Ὀϊλιάδης σῇσιν ἀτασθαλίῃς. 
1235-1238 
ὦ παῖ, ἄκουσον ἐμεῦ δαμάσας φρένας: οὔτοι ἀπειθῆ 
μῦθον ἐρῶ τῇ σῇ καρδίῃ οὐδ᾽ ἄχαριν: 
ἀλλὰ τλῆθι νόῳ συνιεῖν ἔπος: οὔτοι ἀνάγκη 
τοῦθ᾽ ἕρδειν ὅτι σοι μὴ καταθύμιον ᾖ. 
1238α-1240 
μήποτε τὸν παρεόντα μεθεὶς φίλον ἄλλον ἐρεύνα 
δειλῶν ἀνθρώπων ῥήμασι πειθόμενος: 
πολλάκι τοι παρ᾽ ἐμοὶ κατὰ σοῦ λέξουσι μάταια 
καὶ παρὰ σοὶ κατ᾽ ἐμοῦ: τῶν δὲ σὺ μὴ ξύνιε. 
1241-1242 
χαιρήσεις τῇ πρόσθε παροιχομένῃ φιλότητι, 
τῆς δὲ παρερχομένης οὐκέτ᾽ ἔσῃ ταμίης. 
1243-1244 
δὴν δὴ καὶ φίλοι εἶμεν: ἔπειτ᾽ ἄλλοισιν ὁμίλει 
ἦθος ἔχων δόλιον πίστιος ἀντίτυπον. 
1245-1246 
οὔποθ᾽ ὕδωρ καὶ πῦρ συμμείξεται, οὐδέ ποθ᾽ ἡμεῖς 
πιστοὶ ἐπ᾽ ἀλλήλοις καὶ φίλοι ἐσσόμεθα. 
1247-1248 
φρόντισον ἔχθος ἐμὸν καὶ ὑπέρβασιν, ἴσθι δὲ θυμῷ 
ὥς σ᾽ ἐφ᾽ ἁμαρτωλῇ τείσομαι ὡς δύναμαι. 
1249-1252 
παῖ, σὺ μὲν αὔτως ἵππῳ, ἐπεὶ σκιρτῶν ἐκορέσθης 
αὖθις ἐπὶ σταθμοὺς ἤλυθες ἡμετέρους 
ἡνίοχόν τε ποθῶν ἀγαθὸν λειμῶνα τε καλὸν 
κρήνην τε ψυχρὴν ἄλσεά τε σκιερά. 
1253-1254 
ὄλβιος, ᾧ παῖδές τε φίλοι καὶ μώνυχες ἵπποι 
θηρευταί τε κύνες καὶ ξένοι ἀλλοδαποί. 
1255-1256 
ὅστις μὴ παῖδάς τε φιλεῖ καὶ μώνυχας ἵππους 
καὶ κύνας, οὔποτέ οἱ θυμὸς ἐν εὐφροσύνῃ: 
1257-1258 
ὦ παῖ, κιγκαλιδεῦσι πολυπλάγκτοισιν ὁμοιοῖ 
ὀργήν, ἄλλοτε τοῖς, ἄλλοτε τοῖσι φίλος. 
1259-1262 
ὦ παῖ, τὴν μορφὴν μὲν ἔφυς καλός, ἀλλ᾽ ἐπίκειται 
καρτερὸς ἀγνοιῶν σῇ κεφαλῇ στέφανος: 
ἰκτίνου γὰρ ἔχεις ἀγχιστρόφου ἐν φρεσὶν ἦθος 
ἄλλων ἀνθρώπων ῥήμασι πειθόμενος. 
1263-1266 
ὦ παῖ, ὃς εὖ ἕρδοντι κακὴν ἀπέδωκας ἀμοιβήν, 
οὐδέ τις ἀντ᾽ ἀγαθῶν ἐστι χάρις παρὰ σοί, 
οὐδέν πώ μ᾽ ὤνησας: ἐγὼ δέ σε πολλάκις ἤδη 
εὖ ἕρδων αἰδοῦς οὐδεμιῆς ἔτυχον. 
1267-1270 
παῖς τε καὶ ἵππος ὁμοῖον ἔχει νόον: οὔτε γὰρ ἵππος 
ἡνίοχον κλαίει κείμενον ἐν κονίῃ, 
ἀλλὰ τὸν ὕστερον ἄνδρα φέρει κριθαῖσι κορεσθείς: 
ὣς δ᾽ αὔτως καὶ παῖς τὸν παρεόντα φιλεῖ. 
1271-1274 
ὦ ραῖ, μαργοσύνῃς ἀπὸ μὲν νόον ὤλεσας ἐσθλόν, 
αἰσχύνη τε φίλοις ἡμετέροις ἐγένου: 
ἄμμε δ᾽ ἀνέψυξας μικρὸν χρόνον, ἐκ δὲ θυελλῶν 
ἦκά γ᾽ ἐνωρμίσθην νυκτὸς ἐπειγομένης. 
1275-1278 
ὡραῖος καὶ Ἔρως ἐπιτέλλεται, ἡνίκα περ γῆ 
ἄνθεσιν εἰαρινοῖς θάλλει ἀεξομένη: 
τῆμος Ἔρως προλιπὼν Κύπρον, περικαλλέα νῆσον, 
εἶσιν ἐπ᾽ ἀνθρώπους χάρμα φέρων κατὰ γῆν. 
1278α-1278β 
ὅστις σοι βούλευσεν ἐμεῦ πέρι, καί σ᾽ ἐκέλευσεν 
οἴχεσθαι προλιπόνθ᾽ ἡμετέρην φιλίην   
1278ξ-1278δ 
νεβρὸν ὑπὲξ ἐλάφοιο λέων ὣς ἀλκὶ πεποιθὼς 
ποσσὶ καταιμάρψας αἵματος οὐκ ἔπιον. 
1279-1282 
οὐκ ἐθέλω σε κακῶς ἕρδειν, οὐδ᾽ εἴ μοι ἄμεινον 
πρὸς θεῶ ἀθανάτων ἔσσεται, ὦ καλὲ παῖ: 
οὐ γὰρ ἁμαρτωλαῖσιν ἐπὶ σμικραῖσι κάθημαι, 
τῶν δὲ καλῶν παίδων οὐ τίσις οὐδ᾽ ἀδίκων. 
1283-1294 
ὦ παῖ, μή μ᾽ ἀδίκει -- ἔτι σοι καταθύμιος εἶναι 
βούλομ᾽ -- ἐπιφροσύνῃ τοῦτο συνεὶς ἀγαθῇ: 
παρελεύσεαι οὐδ᾽ ἀπατήσεις:
οὐ γάρ τοί με δόλῳ 
νικήσας γὰρ ἔχεις τὸ πλέον ἐξοπίσω, 
ἀλλά σ᾽ ἐγὼ τρώσω φεύγοντά με, ὥς ποτέ φασιν 
Ἰασίου κούρην ᾔθεον Ἱππομένην, 
ὡραίην περ ἐοῦσαν, ἀναινομένην γάμον ἀνδρῶν 
φεύγειν: ζωσαμένη δ᾽ ἔργ᾽ ἀτέλεστα τέλει, 
πατρὸς νοσφισθεῖσα δόμων, ξανθὴ Ἀταλάντη: 
ᾤχετο δ᾽ ὑψηλὰς ἐς κορυφὰς ὀρέων, 
φεύγουσ᾽ ἱμερόεντα γάμον χρυσῆς Ἀφροδίτης 
δῶρα: τέλος δ᾽ ἔγνω καὶ μάλ᾽ ἀναινομένη. 
1295-1298 
ὦ παῖ, μή με κακοῖσιν ἐν ἄλγεσι θυμὸν ὀρίνῃς 
μηδέ με σὴ φιλότης δώματα Περσεφόνης 
οἴχηται προφέρουσα: θεῶν δ᾽ ἐποπίζεο μῆνιν 
βάξιν τ᾽ ἀνθρώπων ἤπια νωσάμενος. 
1299-1304 
ὦ παῖ, μέχρι τίνος με προφεύξεαι; ὥς σε διώκων 
δίζημ᾽. ἀλλὰ τί μοι τέρμα γένοιτο κιχεῖν 
σῆς ὀργῆς. σὺ δὲ μάργον ἔχων καὶ ἀγήνορα θυμὸν 
φεύγεις, ἰκτίνου σχέτλιον ἦθος ἔχων. 
ἀλλ᾽ ἐπίμεινον, ἐμοὶ δὲ δίδου χάριν. οὐκέτι δηρὸν 
ἕξεις Κυπρογενοῦς δῶρον ἰοστεφάνου. 
1305-1310 
θυμῷ γνοὺς ὅτι παιδείας πολυηράτου ἄνθος 
ὠκύτερον σταδίου, τοῦτο συνεὶς χάλασον 
δεσμοῦ, μήποτε καὶ σὺ βιήσεαι, ὄβριμε παίδων, 
Κυπρογενοῦς δ᾽ ἔργων ἀντιάσεις χαλεπῶν, 
ὥσπερ ἐγὼ νῦν ὧδ᾽ ἐπὶ σοί. σὺ δὲ ταῦτα φύλαξαι, 
μηδέ σε νικήσῃ παῖδ᾽ ἀδαῆ κακότης. 
1311-1318 
οὔ μ᾽ ἔλαθες κλέψας, ὦ παῖ: καὶ γάρ σε διώμμαι. 
τούτοις οἷσπερ νῦν ἄρθμιος ἠδὲ φίλος 
ἔπλευ, ἐμὴν δὲ μεθῆκας ἀτίμητον φιλότητα -- 
οὐ μὲν δὴ τούτοις γ᾽ ἦσθα φίλος πρότερον, 
ἀλλ᾽ ἐγὼ ἐκ πάντων σ᾽ ἐδόκουν θήσεσθαι ἑταῖρον 
πιστόν: καὶ δὴ νῦν ἄλλον ἔχεισθα φίλον. 
ἀλλ᾽ ὁ μὲν εὖ ἕρδων κεῖμαι: σὲ δὲ μήτις ἁπάντων 
ἀνθρώπων ἐσορῶν παιδοφιλεῖν ἐθέλοι. 
1318α-1318β 
Ὤι μοι ἐγὼ δειλός: καὶ δὴ κατάχαρμα μὲν ἐχθροῖς 
τοῖς δὲ φίλοισι πόνος δεινὰ παθὼν γενόμην. 
1319-1322 
ὦ παῖ, ἐπεί τοι δῶκε θεὰ χάριν ἱμερόεσσαν 
Κύπρις, σὸν δ᾽ εἶδος πᾶσι νέοισι μέλει, 
τῶνδ᾽ ἐπάκουσον ἐπῶν καὶ ἐμὴν χάριν ἔνθεο θυμῷ, 
γνοὺς ἔρον ὡς χαλεπὸς γίνεται ἀνδρὶ φέρειν. 
1323-1326 
Κυπρογένη, παῦσόν με πόνων, σκέδασον δὲ μερίμνας 
θυμοβόρους, στρέψον δ᾽ αὖθις ἐς εὐφροσύνας, 
μερμήρας δ᾽ ἀπόπαυε κακάς, δὸς δ᾽ εὔφρονι θυμῷ 
μέτρ᾽ ἥβης τελέσαντ᾽ ἔργματα σωφροσύνης. 
1327-1328 
ὦ παῖ, ἕως ἂν ἔχῃς λείαν γένυν, οὔποτε σαίνων 
παύσομαι, οὐδ᾽ εἴ μοι μόρσιμόν ἐστι θανεῖν. 
1329-1334 
σοί τε διδόντι τι καλὸν ἐμοί τ᾽ οὐκ αἰσχρὸν ἐρῶντι 
αἰτεῖν. ἀλλὰ γονεω ν λίσσομαι ἡμετέρων, 
αἴδεό μ᾽,  ὦ παῖ , διδοὺς χάριν, ἢ  εἴ ποτε καὶ σὺ
καλὲ 
ἥξεις Κυπρογενοῦς δῶρον ἰοστεφάνου 
χρηΐζων, καὶ ἐπ᾽ ἄλλον ἐλεύσεαι, ἀλλά σε δαίμων 
δοίη τῶν αὐτῶν ἀντιτυχεῖν ἐπέων. 
1335-1336 
ὄλβιος, ὅστις ἐρῶν γυμνάζεται οἴκαδε  ἐλθὼν
δ᾽ 
εὕδει σὺν καλῷ παιδὶ πανημέριος. 
1337-1340 
οὐκέτ᾽ ἐρῶ παιδός, χαλεπὰς δ᾽ ἀπελάκτισ᾽ ἀνίας, 
μοχθούς τ᾽ ἀργαλέους ἄσμενος ἐξέφυγον, 
ἐκλέλυμαι δὲ πόθου πρὸς ἐϋστεφάνου Κυθερείης: 
σοὶ δ᾽, ὦ παῖ, χάρις ἔστ᾽ οὐδεμία πρὸς ἐμοῦ. 
1341-1344 
αἰαῖ, παιδὸς ἐρῶ ἁπαλόχροος, ὅς με φίλοισιν 
πᾶσι μάλ᾽ ἐκφαίνει κοὐκ ἐθέλοντος ἐμοῦ. 
τλήσομαι οὐ κρύψας ἀεκούσια πολλὰ βίαια: 
οὐ γὰρ ἐπ᾽ αἰκελίῳ παιδὶ δαμεὶς ἐφάνην. 
1345-1350 
Παιδοφιλεῖν δέ τι τερπνόν, ἐπεί ποτε καὶ Γανυμήδους 
ἠράσατο Κρονίδης ἀθανάτων βασιλεύς, 
ἁρπάξας δ᾽ ἐς Ὄλυμπον ἀνήγαγε, καί μιν ἔθηκε 
δαίμονα παιδείης ἄνθος ἔχοντ᾽ ἐρατόν. 
οὕτω μὴ θαύμαζε, Σιμωνίδη, οὕνεκα κἀγὼ 
ἐξεφάνην καλοῦ παιδὸς ἔρωτι δαμείς. 
1351-1352 
ὦ παῖ, μὴ κώμαζε, γέροντι δὲ πείθεο μύθῳ: 
οὔτοι κωμάζειν σύμφορον ἀνδρὶ νέῳ. 
1353-1356 
πικρὸς καὶ γλυκύς ἐστι καὶ ἁρπαλέος καὶ ἀπηνής, 
ὄφρα τέλειος ἔῃ, Κύρνε, νέοισιν ἔρως. 
ἢν γάρ τις τελέσῃ, γλυκὺ γίνεται: ἢν δὲ διώκων 
μὴ τελέσῃ, πάντων τοῦτ᾽ ἀνιηρότατον. 
1357-1358 
αἰεὶ παιδοφίλῃσιν ἐπὶ ζυγὸν αὐχένι κεῖται 
δύσλοφον, ἀργαλέον μνῆμα φιλοξενίης. 
1359-1360 
χρὴ γάρ τοι περὶ παῖδα πονούμενον εἰς φιλότητα 
ὥσπερ κληματίνῳ χεῖρα πυρὶ προσάγειν. 
1361-1362 
ναῦς πέτρῃ προσέκυρσας ἐμῆς φιλότητος ἁμαρτών, 
ὦ παῖ, καὶ σαπροῦ πείσματος ἀντελάβου. 
1363-1364 
οὐδαμά σ᾽ οὐδ᾽ ἀπεὼν δηλήσομαι, οὐδέ με πείσει 
οὐδεὶς ἀνθρώπων ὡς σύ με μή σε φιλεῖν. 
1365-1366 
ὦ παίδων κάλλιστε καὶ ἱμεροέστατε πάντων, 
στῆθ᾽ αὐτοῦ καί μου παῦρ᾽ ἐπάκουσον ἔπη: 
1367-1368 
παιδός τοι χάρις ἐστί, γυναικὶ δὲ πίστις ἑταίρῃ 
οὐδεμί᾽, ἀλλ᾽ αἰεὶ τὸν παρέοντα φιλεῖ. 
1369-1372 
παιδὸς ἔρως καλὸς μὲν ἔχειν, καλὸς δ᾽ ἀποθέσθαι: 
πολλὸν δ᾽ εὑρέσθαι ῥῃτερον ἢ τελέσαι. 
μυρία δ᾽ ἐξ αὐτοῦ κρέμαται κακά, μυρία δ᾽ ἐσθλά: 
ἀλλὰ ταλαντείῃ καί τις ἔνεστι χάρις. 
1373-1374 
οὐδαμά πω κατέμεινας ἐμὴν χάριν, ἀλλ᾽ ὑπὸ πᾶσαν 
αἰεὶ σπουδαίως ἔρχεαι ἀγγελίην. 
1375-1376 
ὄλβιος, ὅστις παιδὸς ἐρῶν οὐκ οἶδε θάλασσαν, 
οὐδέ οἱ ἐν πόντῳ νὺξ ἐπιοῦσα μέλει. 
1377-1380 
καλὸς ἐὼν κακότητι φρενῶν δειλοῖσιν ὁμιλεῖς 
ἀνδράσι, καὶ διὰ τοῦτ᾽ αἰσχρὸν ὄνειδος ἔχεις, 
ὦ παῖ: ἐγὼ δ᾽ ἀέκων τῆς σῆς φιλότητος ἁμαρτὼν 
ὠνήμην ἕρδων οἷά τ᾽ ἐλεύθερος ὤν. 
1381-1382 
ἄνθρωφ᾽, οἵ σ᾽ ἐδόκουν χρυσἧς παρὰ δῶρον ἔχοντα 
ἐλθεῖν Κυπρογενοῦς   
1383-1385 
δῶρον ἰοστεφάνου
γίνεται ἀνθρώποισιν ἔχειν χαλεπώτατον ἄχθος, 
ἂν μὴ Κυπρογενὴς δῷ λύσιν ἐκ χαλεπῶν. 
1386-1389 
Κυπρογενὲς Κυθέρεια δολοπλόκε, σοί τι περισσὸν 
Ζεὺς τόδε τιμήσας δῶρον ἔδωκεν ἔχειν: 
δαμνᾷς ἀνθρώπων πυκινὰς φρένας, οὐδέ τίς ἐστιν 
οὕτως ἴφθιμος καὶ σοφὸς ὥστε φυγεῖν. 
